[
    {
        "poem_title": "Abecedarju",
        "poem_text": "\nSlovenci! Ako čakate slovarja,\nne čakajte ga od abecedarja!",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 14,
        "poem_num": 1
    },
    {
        "poem_title": "Ahaceljnovim pesmam",
        "poem_text": "\nNe čudi se, neslane\nda bodo pesmi brane!\nLej pure vabi: »puri, puri!«\nin božje volke: »ščuri, muri!«\n(Mera po vdarjih glasnikov in nasledu soglasnikov.)",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 15,
        "poem_num": 2
    },
    {
        "poem_title": "Al bo kal pognalo seme, kdor ga seje, sam ne ve",
        "poem_text": "\n6.\nAl bo kál pognalo seme, kdor ga seje, sám ne ve.\nKdor sadi drevo, al bode zred’lo veje, sám ne ve.\nSe pod stropam néba trudi let’ in dan nomád,\nal pa konec leta bode kaj prireje, sám ne ve.\nIn kupèc po svetu hodi, al pa kaj dobička bo,\nza blago, kadàr gotove dnarje šteje, sam ne ve.\nIn vojščak, ki ga trobenta vabi med kanonov grom,\nkaj plačilo bo vročine, ran in žeje, sám ne ve. —\nLej, tak pevec teh gazelic, al jih bereš ti al ne,\nal pri njih srce ledeno se ogreje, sám ne ve.\nIn al veš, da ti ga vnemaš, ti mu pevski ogenj daš,\nal se smel bo razodeti vsaj pozneje, sam ne ve.",
        "poem_group": "Gazele",
        "poem_subgroup": null,
        "group_num": 6,
        "subgroup_num": null,
        "poem_inner_num": 6,
        "poem_num": 3
    },
    {
        "poem_title": "Al prav se piše kaшa ali kaſha",
        "poem_text": "\nAl prav se piše kaшa ali kaſha,\nse šola novočrkarjev srdita\nz ljudmi prepira starega kopita.\nKdo njih pa pravo trdi, to se praša!\n\nPo pameti je taka sodba naša:\nak je od kaſhe kaшa bolj’ga žita,\nin boljš’ obdelana in bolj polita,\nnaj se ne piše kaſha, ampak kaшa.\n\nAk pa po črki boljša jed ne bode,\nin zavolj črke ne trpi nič škode,\nobhaja taka misel nas Slovence,\n\nda pravdajo se ti možje znabiti,\nza kar so se nekdanji Abderiti\nv sloveči pravdi od oslóve sence.",
        "poem_group": "Soneti",
        "poem_subgroup": "Zabavljivi sonetje",
        "group_num": 7,
        "subgroup_num": 20,
        "poem_inner_num": 1,
        "poem_num": 4
    },
    {
        "poem_title": "Apél podobo na ogled postavi",
        "poem_text": "\nApél podobo na ogled postavi.\nKer bolj resnico ljubi kakor hvalo,\nzad skrit vse vprek posluša, kaj zijalo\nneumno, kaj umetni od nje pravi.\n\nPred njo s kopiti črévljarček se vstavi.\nKer ogleduje smolec obuvalo,\njermenov meni, da imá premalo.\nKar on očita, koj Apel popravi.\n\nKo pride drugi dan spet mož kopitni,\nnamest’ da bi šel dalj po svoji poti,\nker črevlji so po godi, méč se loti.\n\nZavrne ga obraznik imenitni,\nin tebe z njim, kdor nap’čen si očitar,\nrekoč: »Le črevlje sodi naj Kopitar!« —",
        "poem_group": "Soneti",
        "poem_subgroup": "Zabavljivi sonetje",
        "group_num": 7,
        "subgroup_num": 20,
        "poem_inner_num": 3,
        "poem_num": 5
    },
    {
        "poem_title": "Bahači četvero bolj množnih Slave rodov",
        "poem_text": "\n»Čeh, Poljak in Ilir, Rus svoj ’zobraziti jezik,\nnjih le mogočni ga rod íma pravico pisát’.\nBeli Hrovat, Rus’njak ne, Slovak ne, s Slovenci ne drugi;\ntém gre, Slave pesòm, lajati, tace lizát’.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 22,
        "poem_num": 6
    },
    {
        "poem_title": "Biló je, Mojzes, tebi naročêno",
        "poem_text": "\nBiló je, Mojzes, tebi naročêno,\npeljati v Kanaan krdélo Juda.\nAk pride srečna, pride ura huda,\nzamišljen si v to opravilo eno.\n\nOd daleč vgledaš zemljo zaželjêno,\npovrnjena veselja je zamuda,\nin plačana so pota polna truda,\nsrcé otrpne ti razveseljêno.\n\nPet’ ljubeznivost tvojo in lepôto\nje moj poklic in samo opravilo,\ndokler me v groba ponesó temôto.\n\nAk gledat’ smem obličje tvoje milo,\nza žalostnih noči in dni samôto\nmi dano je obilno povračilo.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 11,
        "poem_num": 7
    },
    {
        "poem_title": "Bog",
        "poem_text": "\nKar je, beží; al beg ni Bog,\nki vodi vekomaj v ne-bo,\nkar je biló, kar je, kar bo.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 33,
        "poem_num": 8
    },
    {
        "poem_title": "Božje in hudičeve hiše v Ljubljani",
        "poem_text": "\nBog v farnih cerkvàh v Ljubljani se hvali peterih,\ntoliko tudi kosarn íma sleparski hudič:\nsvet’ Peter, Miklavž, Jakob nas vabijo k Bogu,\nnas Janez Krstnik, vabi Marija v nebo. —\nHiše: kazino, redút, kolosêum, z njimi teáter\nima strelišče hudič, svoje si cip’ce lovit’.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 34,
        "poem_num": 9
    },
    {
        "poem_title": "Cel čas so blagih sapic pogreš’vale",
        "poem_text": "\nCel čas so blagih sapic pogreš’vale,\nod tebe, drage deklice prevzetne,\nprinesle niso vbožicam prijetne,\nki bi bilà jih oživila, hvale.\n\nBilé so v strahu, da boš tí, da zale\nSlovenke, nemško govorit’ umetne,\njih boste, ker s Parnasa so očetne\ndežele, morebiti zanič’vale.\n\nKaméne naše, zapuščêne vbož’ce,\nsamice so pozabljene žal’vale,\nle tujke so častile Kranjcev množ’ce.\n\nCvetlice naše poezije stale\ndo zdaj so vrh snežnikov redke rož’ce,\nobdajale so vtrjene jih skale.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 6,
        "poem_num": 10
    },
    {
        "poem_title": "Čebelarju",
        "poem_text": "\n»Zakaj pač muhe moj lovi Kastelic?«\n„»Prodajat’ misli jih namest’ čebelic!«“",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 11,
        "poem_num": 11
    },
    {
        "poem_title": "Čebelice pesmam brez s in c",
        "poem_text": "\n»Brez cêtov teče vir mu Hipokrene,\nin êsov v pesmah njega najti ni!«\n„»Zatorej nimajo nobene cene,\nzato so pesmi tiste brez solí.«“",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 7,
        "poem_num": 12
    },
    {
        "poem_title": "Čebelice pevcem letnih časov",
        "poem_text": "\nKdor govoriti kaj ne ve,\non vreme hval’ al toži;\nkdor pevcev peti kaj ne ve,\nod letnih časov kroži.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 8,
        "poem_num": 13
    },
    {
        "poem_title": "Čebelice pravljičarjem",
        "poem_text": "\nPravljíca po Ezop’ od vas zapeta,\nveč nima slasti, kakor jed pogreta.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 5,
        "poem_num": 14
    },
    {
        "poem_title": "Čebelice puščičarjem",
        "poem_text": "\nKot vsaka ni žival lisica,\ntak vsaki ni napis puščica.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 4,
        "poem_num": 15
    },
    {
        "poem_title": "Čebelice šestomerjevcem",
        "poem_text": "\nAk kdo v heksametru namest’spondeja\nal dáktila posluži se troheja,\nne ve, kam se cezure déjo,\non vprega Pegaza v galéjo.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 6,
        "poem_num": 16
    },
    {
        "poem_title": "Čez tebe več ne bo, sovražna sreča",
        "poem_text": "\nČez tebe več ne bo, sovražna sreča,\niz mojih ust prišlà beseda žala;\nnavadil sem se, naj Bogú bo hvala,\ntrpljenja tvojega, življenja ječa!\n\nNavadile so butare se pleča\nin grenkega se usta so bokala;\npodplát je koža čez in čez postala,\nne straši več je trnjevka bodeča.\n\nOtrpnili so udje mi in sklepi,\nin okamnelo je srcé preživo,\nduhá so vkrótili nadlog oklepi.\n\nStrah zbežal je, z njim upanje golj’fivo.\nNaprej me sreča gladi ali têpi,\nme tnalo našla boš neobčutljivo!",
        "poem_group": "Soneti",
        "poem_subgroup": "Sonetje nesreče",
        "group_num": 7,
        "subgroup_num": 23,
        "poem_inner_num": 6,
        "poem_num": 17
    },
    {
        "poem_title": "Čudni dehúr",
        "poem_text": "\nV Ljubljani je dehur, ki noč in dan žre knjige,\nod sebe pa ne da najmanjše fige.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 30,
        "poem_num": 18
    },
    {
        "poem_title": "Daničarjem",
        "poem_text": "\nDobrovski.\n»Prijatel, ki ’z svetá prideš, mi povej po pravici« —\nDobrovius modróst praša Kopítarjevo —\n»Al Dubróvničanov srbski al mar vrli hrovaški\njezik pišejo Gaj, Gaja goreča druhal?«\n\nKopitar.\n»Gaj daničár, daničárska druhal? — svoj pišejo jezik,\nslávščine ti južnih so janičarji dežel.«",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 21,
        "poem_num": 19
    },
    {
        "poem_title": "Dekletom",
        "poem_text": "\nPádala nebeška mana\nIzraelcem je v puščavi;\n’zginila je, ak pobrana\nni bilà ob uri pravi.\n\nKak lepó se rôsa bliska,\ndokler jutra hlad ne mine;\nkomaj solnce bolj pritiska,\nje pregnana od vročine.\n\nRožice cveto vesele\nle ob času let’ne mlade;\nleto pošlje piš in strele,\nlepo cvetje jim odpade.\n\nRoža, rôsa ino mana\nvaša je mladost, dekleta!\nSvet’jem, naj ne bo zaspana,\nki cveto ji zlata leta.\n\nFante ’zbiraš si prevzetna,\nse šopiriš, ker si zala;\nvari, vari, da priletna\nsamka se ne boš jokala! —",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 2,
        "poem_num": 20
    },
    {
        "poem_title": "Dohtar",
        "poem_text": "\n»Dohtar, ti jezični dohtar!\nKaj postopaš ti za mano?\nNe prepiram se z nobenim,\nda bi peljal mojo pravdo;\nni umrla teta moja,\nteta moja, dèkle staro,\nda bi, dohtar, mi opravljal\npo nji dedino bogato;\nsem premlada, da bi pismo\nženitvanjsko se pisalo.\nDohtar, ti jezični dohtar!\nKaj postopaš ti za mano?« —\n\n„»Ne zameri, ne zameri,\ncvet lepote, dekle drago!\nNaj teko ti mirni dnevi,\nBog ti živi teto staro!\nJe v šestnajstem, mislim, letu\nse možiti še prekmalo;\nda te ljubit’ ni prezgodaj,\ntvoji mi pogledi prav’jo.\nV pravdah ne želi pero ti,\nal srce le zate vžgano\nti želi v ljubezni služit’;\nbrez pokoja to za tabo \nvodi mi poglede, misli\nin nogé z močjo neznano,\nkoder hodiš, cvet lepote,\nžlahtna roža, dèkle drago!«“",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 3,
        "poem_num": 21
    },
    {
        "poem_title": "Draga! Vem, kako pri tebi me opravljajo ženice",
        "poem_text": "\n4.\nDraga! Vem, kako pri tebi me opravljajo ženice,\nprav’jo, da v ljubezni moji ni biló nikdar resnice;\nkak si brusijo jezike in ti štejejo na prste\npri kofetu, kar jih nisem, kar sem ljubil jih, device.\nAl poslušaj mojo spoved, rekla boš, da sem nedolžen,\nda le sama tí si kriva, ak je v temu kaj krivice.\nDokler ne cvetè še roža, so v častì pri nas vijol’ce,\nzvončike, marjet’ce, druge tudi čislamo cvetlice;\nkdor ni slišal nikdar peti sladkih pesem Filomele,\nrad poslušal bo strnade, ščinkovce in druge ptice.\nAl je moč na prvi prostor jo v zbiral’ščih posaditi,\nmoč ji prvo čast skazáti, ako v njih je ni kraljice?\nPréd dekleta so imela, al kar tí cvetèš med njimi,\nvseh lepot nobena nima nam dopasti več pravice.\nTo pomisli, ne zameri, da, kar solnce sem zagledal,\nod oči so tudi meni se uzdignile temnice.",
        "poem_group": "Gazele",
        "poem_subgroup": null,
        "group_num": 6,
        "subgroup_num": null,
        "poem_inner_num": 4,
        "poem_num": 22
    },
    {
        "poem_title": "Dve sestri videle so zmoti vdane",
        "poem_text": "\nDve sestri videle so zmoti vdane\noči: biló deklè je nizko ena,\nbilà je druga njij’ visoka žena,\nobe lepôte cvet in čast Ljubljane.\n\nPobegnil tak sem, kakor srna plane\nod lovcev v prejšnjih časih ostreljêna,\nko spet se strelcev truma ji zelena\nprikaže in jo spomni stare rane.\n\nAk prašate, od kod strahôta taka:\nraníla mene z ôstro sta puščico\nKupído strelec, mati z njim njegova.\n\nTa dva sem mislil videti bogova:\nza Amorja sem mánj’ imel sestrico,\nbilà je večja Veneri enaka.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 4,
        "poem_num": 23
    },
    {
        "poem_title": "Geslo (Prosto srce)",
        "poem_text": "\nSem dolgo upal in se bal,\nslovo sem upu strahu dal.\nSrcé je prazno, srečno ni,\nnazaj si up in strah želi.",
        "poem_group": null,
        "poem_subgroup": null,
        "group_num": 1,
        "subgroup_num": null,
        "poem_inner_num": 1,
        "poem_num": 24
    },
    {
        "poem_title": "Glosa",
        "poem_text": "\nSlep je, kdor se s petjem vkvarja!\nKranjec moj mu ôsle kaže.\nPevcu vedno sreča laže;\non živi, vmrjè brez d’narja.\n\nLe začniva pri Homêri!\nProsil reva dni je stare.\nMraz Ovid’ja v Pontu tare.\nDrugih pevcev zgodbe bêri!\nNam spričuje Alighieri,\nkáko sreča pevce vdarja;\nnam spričujeta pisarja\nLuzijade, Don Quixota,\nkakošna Parnasa pota …\nSlep je, kdor se s petjem vkvarja!\n\n»Káj Petrarkov, káj nam Tasov\ntreba pevcev je prijetnih?«\nSlišim od butic nevkretnih\nprašat’ zdanjih, prednjih časov.\nKomur mar prijetnih glasov\npesem, ki pojo Matjaže,\nboje krog hrovaške straže,\nmar, kar pevec pel Ilir’je,\nmar »Čebel’ce« rôji štirje, —\nKranjec moj mu osle kaže!\n\nLani je slepar starino\nše prodajal, nôsil škatle,\nmeril platno, trak na vatle,\nletos kupi si grajščino.\nNaj gre pevec v daljno Kino,\nše naprej se pot mu kaže!\nNaj si s tinto prste maže,\nnaj ljubezen si obeta,\nvneti lepega dekleta, —\npevcu vedno sreča laže.\n\nVènder peti on ne jenja!\nGrab’te d’narje vkup gotove\nin kupujte si gradove,\nv njih živite brez trpljenja!\nKoder se nebo razpenja,\ngrad je pevca brez vratarja,\nv njem zlatnina čista zarja,\nsrebrnina rôsa trave;\ns tem posestvom brez težave\non živi, vmrjè brez d’narja.",
        "poem_group": "Različne poezije",
        "poem_subgroup": null,
        "group_num": 4,
        "subgroup_num": null,
        "poem_inner_num": 7,
        "poem_num": 25
    },
    {
        "poem_title": "Glosátorju",
        "poem_text": "\nTam Kranj’c se košatí, vseh Kranjcev je orakelj;\nže dvakrat je poslal nam dneva polhen žakelj.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 29,
        "poem_num": 26
    },
    {
        "poem_title": "Gospodu Izmajlu Sreznjevskemu",
        "poem_text": "\nSi slovenskega rodú,\nte ne prašam, kam, čemú?\nKadar boš prišel domú,\nsin neumrjoče Slave,\nspomni bratov se krog Save!",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 26,
        "poem_num": 27
    },
    {
        "poem_title": "Grobni napis dvema dečkoma",
        "poem_text": "\nJasni so in srečni b’li\nnij’ življenja kratki dni.\nGlas zasliš’ta: »Prid’te k meni,\nmajhni vi, nezadolženi!«\nDuše nij’ne sta vesele\nrepetničice razpele. —\nOča, matere očesa\nmôkre gledajo v nebesa.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 40,
        "poem_num": 28
    },
    {
        "poem_title": "Hčere svet",
        "poem_text": "\nLjubice pod okno dragi\npride marsiktero noč,\nz deklico se pogovarjat,\ndokler ne napoči zor.\n\nTo je zvedel oče stari,\nstari oče, sivi mož;\nkregal svojo lepo hčerko\nin svaril jo je rekoč:\n»Ako boš pri oknu stala,\nkadar mimo hodil bo,\nak po noči govorila\nino z njim vas’vala boš,\nhišo bodem ti ogradil,\nzidal zid bom krog in krog,\nspustil bom okoli hiše\nsultana, de lajal bo,\nstari hišni bom ukazal,\nde bo spavala s teboj.«\n\nHčerka je odgovorila\nté besede mu, rekoč:\n»Stari oče, oče ljubi,\nljubi oče, modri mož!\nLojtro bo za zid prinesel,\nza peseta kruha kos;\nhišna meni davno nosi\npisma s plačano rokó.\nAko hoč’te, da ne pride\nveč pod okno ljubi moj,\nza ženico dajte drag’mu,\nljubi oče, me na dom!«",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 1,
        "poem_num": 29
    },
    {
        "poem_title": "Hrast, ki na tla vihar ga zimski trešne",
        "poem_text": "\nHrast, ki na tla vihar ga zimski trešne,\nko toplo solnce pomladanjsko seje,\nspet ozelenil sem ter tje bo veje,\nnaenkrat ne ’zgubi moči poprešne.\n\nAl vènder zanjga ni pomoči rešne.\nKo spet znebi se gozd snegá odeje,\nmladik le malo al nič več ne šteje;\nleži tam rop trohljivosti požrešne.\n\nTak siromak ti v bran, sovražna sreča,\nstoji, ki ga iz visokosti jasne\nna tla telebi tvoja moč gromeča.\n\nAk hitre ne, je smrti svest počasne.\nBolj dan na dan brli življenja sveča,\ndoklèr ji reje zmanjka in ugasne.",
        "poem_group": "Soneti",
        "poem_subgroup": "Sonetje nesreče",
        "group_num": 7,
        "subgroup_num": 23,
        "poem_inner_num": 3,
        "poem_num": 30
    },
    {
        "poem_title": "In gnale bodo nov cvet bolj veselo",
        "poem_text": "\nIn gnale bodo nov cvet bolj veselo,\nko rože, kadar mine zima huda,\nin spet pomlad razklada svoja čuda,\nrazsipa po drevesih cvetje belo.\n\nIn toplo solnce vabi vèn čebelo,\npastir rumene zarje ne zamuda,\nv grmovji slavček poje spet brez truda,\nveselje preleti naturo celo.\n\nO vem, da niso vredne take sreče!\nOd straha, da nadležne poezije\nbi ne bilé ti, mi srcé trepeče.\n\nNaj pesmi milost tvoja vsaj obsije,\nki ’z njih, hladiti rane si skeleče,\npoet tvoj nov Slovencem venec vije.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 14,
        "poem_num": 31
    },
    {
        "poem_title": "Iz krajev niso, ki v njih solnce sije",
        "poem_text": "\nIz krajev niso, ki v njih solnce sije,\nkjer tvoje milo se oko ozira,\nkjer vsa v pogledu tvojem skrb umira,\nvseh bolečin se pozabljivost pije.\n\nKjer se veselje po obrazu zlije,\nkjer mine jeza notranj’ga prepira,\nkjer petje ’z polnega srca izvira,\nzbudé se v srcu sladke harmonije.\n\nKjer porošêno od ljubezni čiste\nkalí, kar žlahtnega je, žene zale,\nko, ki budi dih pomladanjski liste,\n\nod tamkaj niso pesmi tvoje hvale;\npomladi srečne, blagodarne tiste\ncel čas so blagih sapic pogreš’vale.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 5,
        "poem_num": 32
    },
    {
        "poem_title": "Iz srca svoje so kali pognale",
        "poem_text": "\nIz srca svoje so kali pognale,\nki bolečin molčati dalj ne more;\nenak sem pevcu, ki je Leonore\npel Estijanke imenitne hvale.\n\nDas’ od ljubezni usta so molčale,\nki mu mračila je mladosti zore,\nki v upu nič imela ni podpore,\nskrivaj so pesmi jo razodevále.\n\nŽeljá se ogenj v meni ne poleže,\ndas’ upa tvoj pogled v srcé ne vlije,\nstrah razžaliti te, mi jezik veže.\n\nBridkost, k’ od nje srcé več ne počije,\nodkrivajo njegove skrivne teže\nmokrócvetoče rož’ce poezije.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 3,
        "poem_num": 33
    },
    {
        "poem_title": "Izdajavcu Volkmerovih fabul in pesem",
        "poem_text": "\nSlavo sramoti izda čenč Volkmera Murko ’zdajavec;\nnjen al apostelj bo lakomen Iškarijot?",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 18,
        "poem_num": 34
    },
    {
        "poem_title": "Izdíhljaji, solzé so jih redile",
        "poem_text": "\nIzdíhljaji, solzé so jih redile\ns Parnasa moj’ga rožice prič’joče:\nsolzé ’z ljubezni so do tebe vroče,\niz domovinske so ljubezni lile.\n\nSkeleče misli, da Slovenec mile\nne ljubi matere vanj upajoče,\nda tebe zame vneti ni mogoče,\nz britkostjo so srcé mi napolnile.\n\nŽeljé rodile so prehrepeneče,\nda s tvojim moje bi ime slovelo,\ndomače pesmi milo se glaseče;\n\nželjé, da zbúdil bi slovenšč’no celo,\nda bi vrnili k nam se časi sreče,\njim moč so dale rasti neveselo.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 9,
        "poem_num": 35
    },
    {
        "poem_title": "Izgubljena vera",
        "poem_text": "\nNebeško sijejo oči,\nko si sijale prejšnje dni.\n\nRudeča lica zorno še\ncvetejo, ko so pred cvetlé.\n\nSe usta smejejo ko préd,\nsladkost ni manjša z njih besed.\n\nOtèmnil ni ga časa beg,\nnič manj ni bel prs tvojih sneg.\n\nŽivot je tak, roké, nogé\nso, kakoršne so préd bilé.\n\nLepota, ljubeznivost vsa\nje, kakoršna je pred bilà.\n\nAl ver’vat’ v tebe moč mi ni,\nkakor sem ver’val prejšnje dni.\n\nLe sveta, čista glorija,\nki vera dá jo, je prešlà.\n\nEn sam pogled je vzel jo preč,\nnazaj ne bo je nikdar več.\n\nAk bi živela vekomej,\nkar si mi b’la, ne boš naprej.\n\nSrce moje je biló oltar,\npred božtvo ti, zdaj — lepa stvar.",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 9,
        "poem_num": 36
    },
    {
        "poem_title": "Janezu N. Hradeckemu",
        "poem_text": "\nOd srčno zaželjenega poklica,\nki tebi ’zročil varstvo je Ljubljane,\npretekla je stoletja četrtnica.\n\nZa svojega rojaka srca vžgane\nje že takrat napolnil up veseli,\nda mestu očetnemu zlat čas nastane.\n\nUp najpredrzniši si spolnil z deli,\nki jih pred hitrih let valóv togôto\nEmone bodo letopisi oteli.\n\nPregnal ’z zastavnih bukev si temnôto.\nPod težkim ključem bogatin ne hrani\nzakladov z nazaúpljivo strahôto.\n\nRoké zdaj pridne, umni zdaj možgani\nlahko dobé pomoč. Da se razprosti\nmed vsaki stan obilnost — kaj ji brani?\n\nDa tem, ki jim ne ’zliva v plôhi gosti\nbogastva sreča, kapljice bolj skope\ndo jézera zberó se visokosti,\n\npred mnogo si hranilnico Evrope\njo nam oskrbel ti s tovar’ši, ktera\nodvrača revščino in nje nastope.\n\nNjim, ki grení potreba let večera,\nal préd je treščila v njih barko strela,\njim z jadri svojim’ plavati zavera,\n\nnaproti tvoja je pomoč hitela;\nz dobrotljivosti zborom si načinil,\nda jih podpira mestna srenja cela.\n\nDa bi v samôti revež ne poginil,\nda brat pomagal bratu bi ’z nesreče,\nobčinsko hišo vbogim si vlastninil.\n\nKak tvoje je biló srce goreče\nza čast in prid in blagorstvo Ljubljane,\nLjubljane, ljubice nebes in sreče!\n\nOzrì se na snežnikov velikane,\nko jih najmlajši žarek zôre zlate\npozdravi, k’ iz iztoka post’lje vstane!\n\nDalèč okrog poglej ravní bogate,\nvisokih žit na njih poglej valove,\nnje reke breg, okrog zelene trate!\n\nPoglej nje čvrste, bistrih glav sinove,\nki vnema v srcih se jim želja sveta,\nobrnit’ v doma čast vseh zgod osnove!\n\nIn zvestosrčne nje poglej dekleta,\nlic rajski zor, oči poglej nebesa\nin sramožljivost, ki je var’h njih cveta!\n\nObrni na-nje méstnjane očesa,\nkak ljubijo poštenost in pravico: —\nVeselje v prsih ti srcé pretresa.\n\nAl grda delala pošast krivico\nje méstnjanom in mesta je lepôti\npokrivši s siv’ga plašča nas temníco.\n\nBežáti moraš, hôti al ne hôti,\nsi mislil si, ko si se dela lotil,\ns cesarsko pomočjo dat’ strah mokroti.\n\nBrijáreja storočnega si vkrótil,\nmočvirje vekoletno je pregnano;\nmegló slovó si vzét’ od nas zarótil.\n\nZ mostovi zaljšaš novimi Ljubljano,\nbogastva vire nove ji odpiraš;\nsrcé za celo je deželo vžgano.\n\nKmetijske družbe ud nje zbor podpiraš,\npodpiraš z njim domače ti »Novice«,\nzahvalo vseh Slovencev si nabiraš,\n\nki bratov tihotijo zabavljice,\nda smo zares mi Kranjci pozabili\nže Slave matere, nje govorice,\n\nki stala v bran je Atilovi sili,\nki preživela mnoge je naróde,\nki naj naprej ohrani Bog jo mili!\n\nZato naj ti zahvala naša bode,\nv del tvojih naj spomin ti tá bo čaša!\nPij, domorodec, zdravje ’z te posode!\n\nNaj tvojih dni število se naraša,\nnaj vse britkosti tebi Bog odvrne,\nvseh méstnjanov je in je prošnja naša!\n\nPodobo tvojo, ki se zdaj odgrne,\nčasti naj pozni vnuk, nepozabljivi,\nko davno bomo rop mi zemlje črne,\n\nki kličemo iz srca: Bog te živi!",
        "poem_group": "Različne poezije",
        "poem_subgroup": null,
        "group_num": 4,
        "subgroup_num": null,
        "poem_inner_num": 3,
        "poem_num": 37
    },
    {
        "poem_title": "Je od vesel’ga časa teklo leto",
        "poem_text": "\nJe od vesel’ga časa teklo leto,\nkar v Betlehemu angeljcev hosana\nje oznanila, da je noč končana,\ndvakràt devetsto tri in trideseto.\n\nBil vél’ki teden je. V saboto sveto,\nko vabi môlit božji grob kristjana,\npo tvojih cerkvah hodil sem, Ljubljana!\nv Trnovo, tja sem uro šel deseto.\n\nTrnovo, kraj nesrečnega imena!\nTam meni je biló gorje rojeno\nod dveh očesov čistega plamena.\n\nKo je stopila v cerkev razsvetljêno\nv srce mi padla iskra je ognjena,\nki vgasni’t se ne dá z močjo nobeno.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 6,
        "poem_num": 38
    },
    {
        "poem_title": "Jim iz oči ti pôšlji žarke mile",
        "poem_text": "\nJim iz oči ti pôšlji žarke mile,\nmi gledati daj lic svitlôbo zórno!\nLe njì temè kraljestvo je pokorno,\nsamó njo vbogajo viharjev sile.\n\nSkrbi verige bodo odstopile,\nodpadlo bo železje njih okorno,\ns preblago tvojo pomočjo podporno\nvse njih se rane bodo zacelíle.\n\nZjasnilo se mi bo spet mračno lice,\nspet upanje bo v srcu zelenelo\nin ustom dalo sladke govorice.\n\nNa novo bo srcé spet oživelo,\nv njem rastle jasnih poezij cvetlice,\nin gnale bodo nov cvet bolj veselo.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 13,
        "poem_num": 39
    },
    {
        "poem_title": "Jim moč so dale rasti neveselo",
        "poem_text": "\nJim moč so dale rasti neveselo,\nko zgodnja roža raste zapeljana\nod mlad’ga solnca kôpnega svečana,\nak nekaj dni se smeje ji veselo.\n\nAl nagne žalostno glavíco velo,\nmeglà k’ od burje prileti prignana\nin pade iz nebes strupena slana,\npokrije sneg goré in polje celo.\n\nSijalo solnce je podobe zale,\npogleda tvoj’ga pil sem žarke mile,\nljubezni so cvetlice kal pognale.\n\nNad žarki solnca so se té zmotile,\nna mrazu zapuščene so ostale,\nur temnih so zatirale jih sile.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 10,
        "poem_num": 40
    },
    {
        "poem_title": "Judovsko deklè",
        "poem_text": "\nStoji Moravski trg Lescè.\nVeč lepih deklic v njem cvetè,\nmed njimi judovsko deklè.\n\nKristjane v cerkev hodijo,\npo trgu se sprehajajo,\npo ljubih se ozirajo.\n\nRodu Abrahamov’ga hči\npa dan na dan doma sedi,\nle malokdej gre med ljudi.\n\nPrišel je spet sabotni dan,\nki ne spoštuje ga kristjan,\nod vernih Judov praznovan.\n\nKer tempelj njih deleč stoji,\nzapoldan spet doma sedi,\npopoldan táko govori:\n\n»Od seje meni slabo je.\nPustite, ljubi oče, me,\nda v divnjak grem sprehajat se!\n\nTam lepe rožice cvetó,\nvesele ptičice pojó,\nse plašne srnice pasó.«\n\nKo v grajski divnjak je prišlà\njudovska lepa deklica,\nmladenča najde krščen’ga.\n\nZa bele jo roké prijel,\nna srce stisnil, jo objel,\nje govoriti tak začel:\n\n»De ljubit’ moram vse ljudi,\ntak vera moja me uči ...\nAl ljubiš me, judóvska hči?«\n\nOdtegne bele mu roké,\nv oči ji stopijo solzé,\nodreče mu besede té:\n\n»Ak ravno mene ljubit’ smeš,\njaz dobro vem, ti dobro veš,\nde v zakon vzeti me ne smeš.«\n\nIn šla je žalostna domu,\ntožila milemu Bogu,\nda ni nje vere, nje rodu.\n\nAl večkrat je nazaj prišla;\nnje vera trden jez je bilá;\nljubezni nje ni vstavila.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 5,
        "poem_num": 41
    },
    {
        "poem_title": "K slovesu",
        "poem_text": "\nKaj od mene proč okó,\nproč obraz obračaš mili?\nKdo te mene ljubit’ sili? —\nRajša koj mi daj slovó!\n\nDesno roko brez skrbi\ndaj k prijaznemu slovesu!\nSolz v nobenem ni očesu,\nžal-besede v ustih ni.\n\nŽale misli v srcu ni.\nSaj ni pred biló veselo,\nko za tebe se je vnelo,\nnaj ne bo prihodnje dni!\n\nVrnil bo se prejšnji čas;\nhodil pota bom temotne,\nkamor sreče bo togotne\ngnal nemili me ukaz.\n\nMoja stara ljuba bo,\nbo potrpežljivost mila\nzvezo z mano ponovila,\nv zakon dala mi rokó.\n\nOd pomoči nje potrt\nnosil bom življenja pezo,\ndokler zmaga sreče jezo\nzadnja ljub’ca — bela smrt.",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 7,
        "poem_num": 42
    },
    {
        "poem_title": "Kadàr previdi učenost zdravnika",
        "poem_text": "\nKadàr previdi učenost zdravnika,\nda smrti odvrniti ni mogoče,\nne brani jest’ in piti mu, kar hoče,\nz grenkôtami ne sili več bolnika.\n\nKo je viharjev sila prevelika,\ntogota njih se potolažit’ noče,\nkamòr val žene čoln obupajoče\nleteti ga pusté roké brodnika.\n\nNe bom več tebe pil, solz grenka kupa!\nPogledi, misli in željé goreče,\nvam dam prostost, ker zdravja nimam upa!\n\nHodite, kamor vedno slja vas vleče,\nvpijanite od sladkega se strupa,\nki mi razd’jal srcé bo hrepeneče.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 16,
        "poem_num": 43
    },
    {
        "poem_title": "Kam?",
        "poem_text": "\nKo brez miru okrog divjam,\nprijatli prašajo me, kam?\n\nPrašajte raj’ oblak nebá,\nprašajte raji val morjá,\n\nkadàr mogočni gospodar\ndrvi jih semtertja vihar.\n\nOblak ne ve, in val ne, kam;\nkam nese me obup, ne znam.\n\nSamó to znam, samó to vem,\nda pred obličje nje ne smem,\n\nin da ni mesta vrh zemljé,\nkjer bi pozabil to gorjé.",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 5,
        "poem_num": 44
    },
    {
        "poem_title": "Kdor jih bere, vsak drugače pesmi moje sodi",
        "poem_text": "\n7.\nKdor jih bere, vsak drugače pesmi moje sodi.\nEden hvali, in spet drugi vpije: »Fej te bodi!«\nTa veli mi: »Poj sonete!«, oni: »Poj balade!«,\ntretji bi bil bolj prijatelj Pindarovi odi.\nBo prijeten morebiti temu glas gazelic,\noni bo pa rekel: »Kaj za Vódnikom ne hodi?«\nRazuzdanim bodo moje pesmi prenedolžne,\nal terc’jalke porekó, da jih je vdihnil zlodi …\nJaz pa tebi sami, draga, želel sem dopasti,\ndrugih nisem prašal, kaj se njim po glavi blodi.",
        "poem_group": "Gazele",
        "poem_subgroup": null,
        "group_num": 6,
        "subgroup_num": null,
        "poem_inner_num": 7,
        "poem_num": 45
    },
    {
        "poem_title": "Komúr je sreče dar bilà klofuta",
        "poem_text": "\nKomúr je sreče dar bilà klofuta,\nkdor je prišel ko jaz pri nji v zamero,\nak bi imel gigantov rok stotero,\nne spravi vkup darov potrebnih Pluta.\n\nKjer hodi, mu je s trnjem pot posuta,\nkjer si poišče dom, nadlog jezéro\nnabere se okrog in v eno mero\ns togôtnimi valmi na stene buta.\n\nOkrog ga drvità skrb in potreba;\nmiru ne najde revež, ak preiše\nvse kraje, kar jih strop pokriva neba.\n\nŠe le v pokoju tihem hladne hiše,\nki pelje vanjo temna pot pogreba,\npočije, smrt mu čela pot obriše.",
        "poem_group": "Soneti",
        "poem_subgroup": "Sonetje nesreče",
        "group_num": 7,
        "subgroup_num": 23,
        "poem_inner_num": 4,
        "poem_num": 46
    },
    {
        "poem_title": "Kopitar",
        "poem_text": "\nNosil učeno glavó s častjo sem vseh premagavec;\nsmrt in ošabnost ste zmagale mene samé.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 20,
        "poem_num": 47
    },
    {
        "poem_title": "Krempeljnu",
        "poem_text": "\nNisi je v glavo dobil, si dobil le slovenščino v kremplje.\nDuh preonemčeni slab, voljni so kremplji bilí.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 17,
        "poem_num": 48
    },
    {
        "poem_title": "Krst",
        "poem_text": "\nMož in oblakov vojsko je obojno\nkončala temna noč, kar svetla zarja\nzlatí z rumen’mi žarki glavo trojno\nsnežnikov kranjskih si’vga poglavarja.\nBohinjsko jézero stoji pokojno,\nsledú ni več vunanjega viharja.\nAl somov vojska pod vodó ne mine\nin drugih roparjev v dnu globočine.\n\nAl jézero, ki na njegà pokraj’ni\nstojiš, ni, Črtomir, podoba tvoja? —\nTo noč je jenjal vojske šum vunajni,\npotihnil ti vihar ni v prsih boja.\nLe hujši se je zbudil črv nekdajni,\nak prav uči me v revah skušnja moja;\nbolj grize, bolj po novi krvi vpije,\npožrešnejše obupa so Harpije.\n\nNa tleh ležé Slovenstva stebri stari,\nv domačih šegah vtrjene postave.\nV deželi parski Tésel gospodari,\nječé pod težkim jarmom sini Slave.\nLe tujcem sreče svit se v Kraj’ni žári,\nošabno nos’jo ti po kônci glave.\nAl, da te jenja ta skeleti rana,\nne boš posnel Katóna Utičána!\n\nPrenesla pričujoče ure teže\nbi ne bilà let poznih glava siva.\nV mladosti vender trdniše so mreže,\nki v njih drži nas upa moč golj’fiva.\nKar, Črtomir, te na življenje veže,\nse mi iz tvojih prejšnjih dni odkriva,\nko te vodila ni le stara vera\ntje na osredek Blejskega jezéra.\n\nTje na otok z valovami obdani,\nv današnjih dnevih božjo pot Marije;\nv dnu zad stojé snežnikov velikani,\npoljá, ki spréd se sprósti, lepotije\nti kaže blejski grad na levi strani;\nna desni griček se za gričem skrije.\nDežela kranjska nima lepš’ga kraja,\nko je z okolšč’no tá, podoba raja.\n\nTam v časih Črtomira na otoki\npodoba bóginje je stala Žive,\nki so ’zročêni ji mladenčev stoki,\nki so ji, ve dekleta ljubeznive,\n’zročêni vaši smehi, vaši joki,\norožja, ki so nam nepremagljive. —\nTam bog’nje vêžo Staroslav in lepa\nnjegova hči odpira in zaklepa.\n\nHči Bogomila, lepa ko devica\nsloveča Hêro je bilà v Abidi.\nNedolžnost vnema ji oči in lica,\nlepote svoje sáma le ne vidi.\nPriliznjena mladenčev govorica\nje ne napihne, ji srcá ne spridi.\nSpolnila komaj je šestnajsto leto;\nsrcé mladó ni za noben’ga vneto.\n\nDarí opravit bog’nji po navadi\nprinese Črtomira lahka ladja,\nod tega, kar rastè pri njega gradi,\nod črede, žita in novine sadja.\nKo bliža z njimi se devici mladi,\nzadene ga, ko se je najmanj nadja,\niz nje oči v srcé ljubezni strela;\nplamen neogasljiv je v njemu vnela.\n\nO blagor, blagor, Črtomir ti! Vneta\nje deklica od tvojega pogleda.\nKak od zamáknjenja je vsa prevzeta,\nkak gleda v tla, kak trese se beseda!\nKo zárija, ki jasen dan obeta,\nzarumení podoba njena bleda,\nin v tvoji roki roka nje ostane\nzadržana ji od moči neznane.\n\nNaj pevec drug vam srečo popisuje,\nki celo leto je cvetlà obema:\nkak Črtomir osredek obiskuje,\nkak oče omladi med njima dvema,\nki ni ko meni mu veselje tuje,\nki srečna ga ljubezen v prsih vnema,\npijanost njij’no, ki tak hitro mine,\npregnana od ločitve bolečine.\n\nŽe, Črtomir, je treba se ločiti!\nNe slišiš, kak glasnó trobenta poje?\nPripodil s sábo je Valjhun srditi\npožigat božje vêže divje roje.\nPovsod vzdigujejo se vere ščiti,\nki si prejel od matere jo svoje,\nté vere, ki ji deklica ta služi,\nki z njo te zdaj ljubezen čista druži.\n\nKak težka, britka ura je slovesa!\nStojé po licah jima kaplje vroče,\nobjeta sta ko bi bilà telesa\nen’gà; spustiti ustno ustna noče.\nSi ’z lev’ga oče, desnega očesa\njok briše, ki ga skriti ni mogoče,\nko vidi v táko žalost nju vtopljene,\nin da tolažbe zanje ni nobene.\n\nBi spomnil njima zmage večno slavo,\nak bi, da jo doseči moč je, sodil;\nal preveliko trumo je čez Dravo\npo Kokri doli v Kranj Valjhun pripodil.\nSe možu zdi, da gre le v smrt krvavo,\nbrez da bi vero, brate osvobodil. —\nList pride, kak vasi in veže božje\ngoré … Čas, Črtomir, je vzet’ orožje!\n\nIn šel je boj boj’vat brez upa zmage,\nin skazal se je korenine prave.\nKjer suče meč, na čelu smrtne srage\nležé sovražnikov truplà krvave\nmrtvih al izdih’jóčih duše drage.\nVender ne meč, ne moč gradú trdnjave\nbogov ne more rešit’ slavnih staršev\nin ne pred smrtjo ohranit’ tovaršev.\n\nPremagan pri Bohinjskem sam jezéri\nstoji naslonjen na svoj meč krvavi.\nZ očmi valov globôki brezen meri,\nstrašnè mu misli rójijo po glavi.\nŽivljenje misli vzet’ si v slepi veri,\nal nekaj mu predrzno roko vstavi: —\nbilà je lepa, Bogomila, tvoja\npodoba, ki speljala ga je ’z boja.\n\nEnkràt videt’ želi podobo milo,\npozdravit’ prejšnjega veselja mesto.\nAl srečno je prestala časov silo,\nal njeno mu srcé še bije zvesto,\nal morebit’ pod hladno spi gomilo,\nal premagavec mu je vzel nevesto.\nAl živa, al mrtvà je, ’zvedet’ more;\nločiti préd se iz svetá ne more.\n\nZnan ribič priveslá od one stráni.\nOpomni ga, kak sam sebè pozabi,\nkakó povsod ga iščejo kristjani,\nkak z vjetimi Valjhun srditi rabi.\nPrijazno dalj mu tam ostati brani.\nStopiti k sebi ga v čolnič povabi,\nda ga pripelje v varniše zavetje.\nVda Črtomir se v to, kar ribič svet’je.\n\nIn brž veslata v konec ta jezéra,\nkjer bistra vanjga pribobni Savíca.\nKer srečen veter nji’ roké podpéra,\nčolnič leti ko v zraku urna ptica.\nSe ribič po sovražnikih ozéra,\nčoln vstavi, kjer je gosta senc temnica.\nKer se mu zdi, da lakota ga grudi,\njunaku, kar je v torbici, ponudi.\n\nŽeli dat’ Črtomir mu povračilo,\nal v vojski d’narji so bili razdani.\nDa Staroslav, se spomni, z Bogomilo\nmu v skrivnem kraji tovor zláta hrani,\nnju poiskati dá mu naročilo,\nin dá mu prstan sámo njima znani,\nda bo pri njima storil mu resnico; —\nprinesti zláta reče četrtníco.\n\nPo Bogomili prašat’ mu ukaže:\nAl gleda svetlo solnce, je še živa,\nal so obvar’vale jo mokre straže,\nal pred sovražniki drugéj se skriva,\nin kod najvarniši se pot pokaže\ntje, kjer zdaj draga deklica prebiva?\nPri slapu čakal jutri bo Savice\nvesele ali žalostne novice.\n\nSlap drugo jutro mu grmi v ušesa.\nJunak premišlja, kak bolj spodaj lena\nvodà razgraja, kak bregove stresa,\nin kak pred njo se gôre ziblje stena;\nkak skale podkopuje in drevesa,\nkak do nebes leti nje jeze pena. —\n»Tak se zažene, se pozneje vstavi\nmladenič«, Črtomir pri sebi pravi.\n\nZbudi ga ’z misel teh mož govorica,\nki bližajo se z blagom obložêni.\nSpozna koj ribiča poštena lica.\nNeznan mož pride po stezi zeleni.\nTalar in štola, znamenja poklica,\npovesta mu, da služi Nazareni.\nPo meč bi desna se bilà stegnila —\nv ti priči se prikaže Bogomila.\n\n»O, sèm na srce moje, Bogomila!\nSkrbí je kônec, žalosti, nesreče,\nse trese od veselja vsaka žila,\nkar gledam spet v obličje ti cveteče!\nNaj brije zdaj okrog viharjev sila,\nnaj se nebo z oblaki preobleče,\nni meni mar, kar se godi na sveti,\nak smejo srečne te roké objeti!«\n\nIz njega rok izmakne se počasi\nin blizu se na prvi kamen vsede.\nIn v trdnem, ali vènder milem glasi\nmladenču vnet’mu reče té besede:\n»Ne združenja, ločitve zdaj so časi!\nŠel naj’ vsak sam bo skoz življenja zmede!\nDa b’ enkrat se sklenile poti náji,\nme tukaj vidiš zdaj v samotnem kraji.\n\nPovedat’ moram ti, da sem kristjana\nmalikov zapustila vero krivo,\nda je bežala ta, k’ ob solnci slana;\nda dal krstit’ je oče glavo sivo,\nsoseska je Marije službi vdana\nv dnu jézera vtopila bog’njo Živo.\nKakó prišlà k resnice sem pogledi,\nmoj Črtomir, v besedah kratkih zvedi!\n\nVečkràt v otoka sem samotnem kraji,\nko te je ladja nesla proč od mene,\nsi mislila, al bo ljubezen naji\nprešlà ko val, ki veter ga zažene;\nal hrepenečih src željé najslaji\nogasil vse bo zemlje hlad zelene;\nal mesta ni nikjer, ni zvezde mile,\nkjer bi ljubeča srca se sklenile.\n\nTé misli, ko odšel si v hude boje,\nmiru mi niso dale več siroti.\nV nevarnosti življenje vedet’ tvoje,\nzaprte vse do tebe videt’ poti,\nni ved’lo kam se d’jati srce moje..\nTolažbe nisem našla v taki zmoti,\nobupala sem skoraj tákrat reva.\nKak sem želela v noči ti svit dneva!\n\nEn dan sem prašat šla po vojske sreči,\nal skozi se še ni sklenila z vami.\nUčíl ljudi je mož bogaboječi,\nduhovni mož, ki zdaj ga vidiš z nami:\nkakó nas vstvaril vse je Bog največi,\nkak greh prišel na svet je po Adámi,\nkak se je božji sin zato včlovečil,\nda bi otél naróde in osrečil.\n\nDa pravi Bog se kliče Bog ljubezni,\nda ljubi vse ljudi, svojeè otrôke;\nda zemlja, kjer vijó viharji jezni,\nje skušnje kraj, da so naš dom visôke\nnebesa, da trpljenje in bolezni\nz veseljam vred so dar njegove rôke;\nda čudno k sebi vod’ otroke ljube,\nda ne želi nobenega pogube.\n\nDa vstvaril je ljudi vse za nebesa,\nkjer glor’ja njega sije brez oblaka;\noko ni vid’lo, slišala ušesa\nveselja, ki izvoljene tam čaka;\nda spróstenim bo vseh težav telesa\nse srečnim izpolnila volja vsaka;\nda bodo tamkaj božji sklepi mili,\nté, ki se tukaj ljubijo, sklenili.\n\nKo šla domu sem z družbo naj’no v glavi,\nme mož, ki je ta uk učil, doíde.\nPrijazno v svoji šegi me pozdravi,\npové, da préd je štet bil med Druide,\nda preobrnil se je k veri pravi;\nda v naše kraje oznan’vàt jo pride.\nKer so vasi mu krog bilé neznane,\nz menoj itì želi, ker noč postane.\n\nDomá očetu, meni razodeva,\nkar prerok’vali nékdaj so preroki;\nkak, kar grešila sta Adám in Eva,\nna križu operó krvi potoki.\nPopiše nama strah sodnega dneva,\nvse čudeže, ki vere so poroki.\nKar vedet’ treba je, ’zloži po vrsti;\nker sva mu vse verjela, naju krsti …\n\nAl ena skrb me je morila vedno,\nda ti med njimi si, ki Bog jih črti!\nVečkràt sem v spanju vid’la glavo čedno\nbledó ležati na mrtvaškem prti;\nsem trepetala zate uro sledno,\nda bi nebes ne zgréšil v britki smrti.\nMož božji mi bolnó srce ozdravi,\nker, da zamore vse molitev, pravi.\n\nKolikokratov sem odtod v samoti\nklečala, klicala pomoč Marije:\n„Zavreči v jezi ga, moj Bog, ne hoti,\nker v zmoti žali te, ne ’z hudobije,\nne daj v oblast sovražni ga togoti,\npred njo naj milost tvoja ga zakrije!“\nIn čudno te je tisto noč ohranil,\nko ni noben tovar’š se smrti vbranil.\n\nIz spanja svoj’ga, Črtomir, se zbudi,\nslovó daj svoji strašni, dolgi zmoti!\nPo potih se noči temnè ne trudi,\nne stavi v bran dalj božji se dobroti,\nin njene milosti dni ne zamudi!\nDa sklenete se enkrat naj’ni poti,\nljubezen brez ločitve da zazóri\npo smrti nama tam v nebeškem dvori!«\n\nČrtomir.\nKak bom povrnil, Bogomila draga,\nljubezen, skrb, kar si trpela zame?\nV veselji skoraj mi srcé omaga,\nki v njemu tvoja ga ljubezen vname.\nDokler krvi ne vteče zadnja sraga\nin groba temna noč me ne objame,\nti sužno moje bo življenje celo.\nTi gospoduj čez vero, misli, delo!\n\nKako bi mogel tebi kaj odreči,\nstoriti téga ne, kar boš želela!\nAl zmisli ran, ki jih Valjhuna meči\nso stórili in p’šic njegovih strela!\nKaj videli krvi smo v Kraj’ni teči,\nkristjanov tvojih vsa prevdari dela,\nin mi povej, al ni Črt najbolj jezni\nnjih bog, ki kličeš ga bogá ljubezni?\n\nDuhovni.\n„Po celi zemlji vsem ljudem mir bodi!“\nTakó so peli angeljcev glasovi\nv višavah pri Mesíjesa prihodi.\nDa smo očeta enega sinovi,\nljudje vsi bratje, bratje vsi naródi,\nda ljubit’ mor’mo se, prav’ uk njegovi.\nValjhun ravna po svoji slepi glavi,\npo božji volji ne, duhovni pravi.\n\nČrtomir.\nLjubezni vere in mirú in sprave,\nne branim se je vere Bogomile.\nVem, da malike in njih službo glave\nslužabnikov njih so na svet rodile;\nv njih le spošt’val očetov sem postave,\nal zdaj ovrgle so jih vojske sile.\nAk sklene me s teboj krst, Bogomila,\nkdaj bo zakona zveza me sklenila?\n\nBogomila.\nOdločeni so roži kratki dnovi,\nki pride nanjo pomladanska slana,\nal v cvetji jo zapadejo snegovi.\nTak mladi deklici, ki zgodna rana\nsrcé ji gloda, vsmrti mir njegovi,\nle kratka pot je skoz življenje dana.\nAl je za majhen čas se združit’ vredno,\nda bi ločitve spet se bala vedno?\n\nDa bi od smrti rešil te nesrečne\nin tamkaj mili Bog v nebeškem raji\nz menoj te, dragi, sklenil čase večne,\npustila vnémar sem željé narslaji,\npustila v némar dni na svetu srečne,\nsem odpovedala se zvezi naji.\nJe vslišana bilà molitev moja, —\nne smem postati jaz nevesta tvoja.\n\nBogú sem večno čistost obljubila\nin Jezusu in materi Mariji.\nKar doživela let bom še števila\nv željá bridkosti, v upa rajskem siji,\nnobena me ne bo premogla sila,\nbilà da svojemu, svetá Mesiji,\nnebeškemu bi ženinu nezvesta.\nNikdár ne morem tvoja bit’ nevesta! —\n\nDuhovni reče med besede take:\n»Zakóna sreče ta vživát’ ne more,\nkdor dela mojim, tvojim je enake\npredrznil v časa se seját’ razore.\nDruid sem z zmoto jaz slepil rojake;\nak bi ne bil dajál tvoj meč podpore,\nkdaj vgásnila bilà bi kriva vera,\nbi vdova ne bilà žen marsiktera!\n\nTvoj pot je v Oglej, da polóžil nate\nroké bo patriarh, ak duh te žene,\nko si pogubljal jih, oteti brate,\nduhovnega te storil bo ko mene.\nV deželah jutra čakajo bogate\nte žetve, ne zamudi je nobene!\nLe hitro v Oglej, tje do patriarha,\nda posvetí te mašnika, duš var’ha!«\n\nČrtomir.\nPrav praviš, da ne smem jaz upat’ sreče,\nki vedno je in bo sovražna meni.\nDosegel oče zmage ni sloveče,\nkončal življenje v vojski je ’zgubljêni.\nOdšlà je mati komaj sponam ječe,\nže davno jo pokriva grob zeleni.\nOsrečit’ hoče me ljubezen sladka,\nal kak sladkost bilà je njena kratka!\n\nV deželi koj trobente glas zapoje,\nod Bogomile drage mene loči;\njunaško bili smo z Valjhunom boje,\nvesele zmage dan nam ne napoči.\nPomóril meč je vse tovar’še moje,\nbeg je moj up, gozd je moj dom prič’joči.\nNespametna bilà bi z mano zveza,\nki me preganja vedno sreče jeza. —\n\nBogomila.\nLjubezni prave ne pozná, kdor meni,\nda vgásniti jo more sreče jeza;\ngorela v čistem, v večnem bo plameni\nzdaj in ko mi odpade trupla peza.\nV zakonu vender brani sad mi njeni\nvživáti z Bogom trdniša zaveza.\nOdkrila se bo tebi onstran groba\nljubezni moje čistost in zvestôba.\n\nDa bodo znani božji jim obeti,\njih oznan’vát pojdi v slovenska mesta!\nKar dni odločenih mi bo na sveti,\nBogú in tebi bom ostala zvesta;\nv nebesih čákala bom pri očeti\nčez majhen čas devíška te nevesta;\ndoklèr žalujejo po teb’ oteta\nkardela, prideš k meni v mesta sveta.\n\nIzmed oblakov solnce zdaj zasije,\nin mavrica na bledo Bogomilo\nlepôte svoje čisti svit izlije,\nnebeški zor obdá obličje milo.\nJok, ki v oči mu sili, komaj skrije.\nDa ni nebo nad njim se odklenilo,\nda je na svetu, komaj si verjame,\ntak Črtomira ta pogled prevzame.\n\nKo je minul, kar misli, da bo v sili\nzlata mu treba, si od mož ga vzame.\nDar rib’ču dá, njim, ki so ga nosili.\n»Kar Staroslav zlata še hrani zame,\ndaj ga sirotam!« reče Bogomili,\nse bliža ji, presrčno jo objame;\nmolčé podá desnico ji k slovesu,\nsolzé stojijo v vsakem mu očesu.\n\n»O čakaj, mi dopolni prošnjo eno,\npred ko se loč’va!« Bogomila pravi,\n»da mi v skrbeh ne bo srce vtopljêno,\nda ložej se bridkosti v bran postavi,\npred ko greš v Oglej čez goró zeleno,\nse vpričo mene odpovej zmotnjavi,\ndokler te posveti krst, se zamudi!\nVodá je blizu in duhovni tudi.«\n\nMolčé v to prošnjo Črtomir dovóli.\nZ duhovnim bliža slapu se Savice.\nMolitve svete mašnik, on z njim móli,\nv imenu krsti ga svetè trojice.\nSo na kolenih, kar jih je okoli;\nse od veselja svet’ obraz device,\nki je bilà podpora vere krive,\nje opravljála službo bog’nje Žive.\n\nRazlagajo, ko pride v Akvilejo,\nmu sveta pisma prosta zmote vsake.\nPostane mašnik, v prsih umrjêjo\nnekdanji upi. Med svojè rojake\nSlovence gre, in dalje čez njih mejo.\nDo smrti tam preganja zmot oblake. —\nDomu je Bogomila šla k očetu.\nNič več se nista videla na svetu.",
        "poem_group": "Krst pri Savici",
        "poem_subgroup": null,
        "group_num": 8,
        "subgroup_num": null,
        "poem_inner_num": 3,
        "poem_num": 49
    },
    {
        "poem_title": "Kupido! Ti in tvoja lepa starka",
        "poem_text": "\nKupido! Ti in tvoja lepa starka,\nne bosta dalje me za nos vodila;\nne bom pel vaj’ne hvale brez plačila\ndo konca dni, ko siromak Petrarka.\n\nDovolj je let mi že napredla Parka;\nkogá mi je prinesla pevska žila?\nNobena me še ni deklet ljubila,\nkadíl ne bom več vaju brez prevdarka.\n\nObeti vaj’ni so le prazne šale.\nSit, nehvaležnika, sem vaj’ne tlake!\nTa leta, ki so meni še ostale,\n\ncel dan iz pravd koval bom rumenjake,\nzvečer s prijatli praznil bom bokale,\npreganjal z vinom bom skrbi oblake.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 5,
        "poem_num": 50
    },
    {
        "poem_title": "Lej, torej je bledó njih cvetje velo",
        "poem_text": "\nLej, torej je bledó njih cvetje velo,\nin redke so in slabe, nebogljêne,\nv zidéh tak podrtije zapuščêne\nrastêjo včasih rože neveselo,\n\nki jim kropiv kardelo rejo vzelo,\nin kar nežlahtnih zelišč kál tam žene;\nal, ak v gredice vrta jih zelene\nkdo presadi, cvetêjo koj veselo.\n\nTak blizu moj’ga bi srcá kraljice,\nbi blizu tebe, solnca njih, dobile\nmoč kvišku rasti poezij cvetlice.\n\nAk hočeš, da bi zalši cvet rodile,\nveselo vele vzdignile glavice,\njim iz oči ti pôšlji žarke mile!",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 12,
        "poem_num": 51
    },
    {
        "poem_title": "Lenora (Bürger)",
        "poem_text": "\nLenora, ko se zazori,\niz strašnih sanj se splaši:\n»Zvest nis’, al živ več, Vilhelm ti!\nOd kod tak dolg’ odlaši?«\nJe kralja Miroslava roj\npred Prag ji vnesel bil ga v boj.\nAl zdrav je, kar se ločil,\nni pisal, ne poročil.\n\nSe kralj in cesarica sta\nže vendar omečila,\nprepira trudna dolgega\nmed sabo se vmirila.\nIn trum se šum in vriš in vrisk,\nse turški boben sliš’ in pisk;\niz bôja vôjska cela\ndomu hiti vesela.\n\nPovsod, kjer le nesó nogé,\npo vsaki stezi, poti\nmladi, stari iz hiš hité\nukánju trum naproti.\nBoga sin, mati hvalita,\nnevesta sprimlja ljubega;\nnihčè Lenore same\nne kliče, ne objame.\n\nLenora gor’ in doli vse\nje vrste oprašala,\nal zanj ne ve nobèn, kar je\njih vôjska dam’ poslala.\nArmada komaj je odšla,\nLenora vrže se na tla;\nlasé si črne ruje,\nse grozno togotuje.\n\nK njej mati skrbna prileti:\n„»Bog vsmili se!«“ zdihuje,\n„»O kaj ti je, o ljuba hči?«“ —\nJo srčno objemuje.\n»O mati, mati, preč je preč!\nZa celi svet ne maram več!\nNi milosti pri Bogi,\ngorjé siroti vbogi!« —\n\n„»Usmiljen Bog, pomagaj ti!\nHči, očenaš molive!\nVse dobro je, kar Bog stori,\nda vsmili se, prosive!«“\n»O mati, mati, laž je to!\nBog storil meni je hudó!\nKogá sem primolila?\nZdaj molit’ več ni sila!« —\n\n„»Vé, kdor Očeta prav pozná,\nda rad otrók se vsmili;\nbo vgasnila britkost srcá\npri svetem obhajili.“« —\n»Za to, kar v meni zdaj gorí,\ngasila, obhajila ni!\nAl obhajilo skliče\niz grôbov ven mrliče?« —\n\n„»Na Ogrskem, pomisli hči!\nnezvest’ tvoj morebiti\nda pravo vero zdaj taji,\nse drugi prikupiti.\nIz misli spusti ga, zato\nnikoli srečen on ne bo;\nbo kriva pêkla tega,\nko vmiral bo, prisega!«“ —\n\n»O mati, mati, preč je, preč!\nZgubljêna sem, zgubljêna!\nO smrt, o smrt, ne čakaj več!\nDa sem bilà rojena!\nUgasni luč mi vekomàj,\nme groba noč in strah obdàj!\nNi milosti pri Bogi,\ngorjé siroti vbogi!« —\n\n„»Pomagaj, Bog! Otroka tí\nubogega ne sodi!\nNe ve, kaj jezik govorí,\nnje grehom mili bodi! —\nSlovó svetá bridkosti daj\nin spomni se na sveti raj,\nkjer duša Bogu zvesta\nbo Jezusa nevesta.«“ —\n\n»O mati, káj je sveti raj,\nkaj je pekèl, o mati!\nLe z njim, le z njim je sveti raj,\npekél brez njega, mati!\nUgasni luč mi vekomàj,\nme groba noč in strah obdàj!\nBrez njega sreče zame\nni tu, ne onstran jame!«\n\nObup tako po nji bučí,\nkri vnema in možgane,\nna božje sklepe togotí\npredrzno se neznane:\nsi rani prsi in roké,\nda solnce zajde za goré,\nda skoz nebeška vrata\nzvezd truma pride zlata ...\n\nPo vasi gori pok, pok, pok\nje od podkvá bobnelo,\nzrožljàl je s konja mož visòk\nna klop pred hišo belo.\nPoslušaj, iz nadvratnih lin\nzvončèk zapoje: cin, cin, cin!\nLenora dobro v hiši\nle-té besede sliši:\n\n„»„Alò, alò, le brž odpri!\nLenora, spiš al čuješ?\nAl zvesta si, ti ljub’ca, mi,\nse smeješ al zdihuješ?“«“\n»O, Vilhelm, ti? Od kod zdaj te\ntak pozno konj prinesel je?\nSem čula, sem jokala,\nbridkosti kaj prestala!« —\n\n„»„O polnoči sedlamo mi,\nsem vstal na češkem sveti,\nsem pozno vstal, in blizu ni,\nte hočem s sabo vzeti.“«“ —\n»Brž k meni v hišo, Vilhelm moj!\nZ’lo brije zunaj mraz nocoj;\nbom, ljubi, te objela,\nna srcu te ogrela.« —\n\n„»„Naj, ljub’ca, zunaj brije mraz,\nda hotel bolj bi briti!\nMoj konj ceptá, poteka čas,\nne smem se dalj muditi!\nPodpaši, vrzi ročnoma\nna vranca zad se, ljubica!\nZ nevesto danes spati,\nsto moram milj dirjáti.“«“\n\n»Kako me nesel boš nocoj\nsto milj do domačije?\nPoslušaj, ljubi Vilhelm moj,\nenajst že ura bije!« —\n„»„Pot gladko, luno lej svetló!\nMrlič’ in mi ko blisk let’mó,\ndomu še danes zvesto\nprinesel bom nevesto.“«“\n\n»Kje je tvoj dom, kje post’ljica?\nKakóvo je oboje?«\n„»„O deleč sta in majhena,\nšest dilj in diljic dvoje.“«“ —\n»Bo prostor zame?« — „»„Ljub’ca, bo!\nPodpaši, vrzi se srčnó!\nŽe post’ljica postlana,\nje svatovščina zbrana.“«“ —\n\nLenora brž planila je,\nna konja je zletela,\ns prebelimi rokami se\npreljub’ga poprijela ...\nIn udri, udri, klòp, klòp, klòp\nse urno spústita v kolóp,\nda sape ji zmanjkuje,\nin pôdkev iskre kuje.\n\nNa levi, desni strani, glej,\nkak sprèd oči leteli\nso logi, travniki naprej,\nmostovi kak grmeli! —\n„»„Te strah ni? — Luno lej svetlò!\nMrliči jezd’jo jadrno!\nJih strah je tebe tudi?“«“ ...\n»Me ni, — mrtvih ne budi!«\n\nKaj tam grčé, kaj tam zvoné?\nKaj vrane frfetajo? —\nMrliča d’jati v grob velé\nin bilje godrnjajo ...\nLej, bliža se pogrebcev trop,\no, čuden vidi se pokop!\nGlasovi so enaki\nžal’vanju pubčov v mlaki.\n\n„»„Po polnoči pokop naj bo\nin petje, žalovanje;\nnevesto peljem zdaj s sabó,\nz menoj na ženit’vanje!\nZakroži, mežnar, pesem ti,\nroké brž nama, pop povij,\nda zakon naju zveže,\npotem se z mano vleže!“«“\n\nZdaj vtihne vse ... Pogrebcev ni ...\nPokoren tej besedi,\nklop, klop trdó za njim letí\ncel trop po konja sledi ...\nIn udri, udri, klop, klop, klop\nnaprej leteli so v kolòp,\nda sapa ji zmanjkuje,\nin pôdkev iskre kuje.\n\nNa levi, desni kak letí\ngrmovje, graja, cesta!\nKako leté jim sprèd oči\nvasi, trgovi, mesta! —\n„»„Te strah ni? — Luno lej svetló!\nMrliči jezd’jo jadrno ...\nTe strah ni mrtvih tudi?“«“\n»Me ni, — mrtvih ne budi.«\n\nPogledaj na visélnice!\nPlesát’ okrog kolesa\ntemnó pri luni vidi se\ntrop jasen brez telesa.\n„»„Aló, pošasti, z mano zdaj,\nmi plésat’ ženitvanski raj,\nnevesto ko objamem\nin s sabo v post’ljo vzamem!“«“\n\nPošasti grde veš, veš, veš\nza njima so jo vnele,\nko oster piš skoz zrelo rež,\ntako so té vršéle.\nIn udri, udri, klop, klop, klop\nnaprej leteli so v kolòp,\nda sape ji zmanjkuje,\nin pôdkev iskre kuje.\n\nKar je pod luno, oh kakó,\nkako je vse bežalo!\nNad njima z zvezdami nebó,\nkako je to dirjálo! —\n„»„Te strah ni? — Luno lej svetló!\nMrliči jezd’jo jadrno ...\nNi strah te mrtvih tudi?“«“\n»Gorjé! — Mrtvih ne budi!« —\n\n„»„Petelin poje, se mi zdi,\npoteka čas mi tukaj ...\nV nos jutra sapa me skeli ...\nBrž, vranec, se zasukaj! —\nKončala pot, končala sva!\nOdgrinja se ti post’ljica ...\nKo blisk leté duhovi —\ntù moji so domovi!“«“ —\n\nIn nad železna vrata ti\njo skokoma drvijo ...\nŠvrk! s tànko šibo jih vsmodi —\nzapahi odletijo ...\nIn strašno duri zakrčé,\npo črnih grôbih v skok leté,\nčez kamne peketajo,\nod lune ti migljajo.\n\nAl preden mignil bi z očmi —\no čudesa neznane! —\nlej! s konjika se plašč zdrobi\nko capice sežgane.\nNi ga lasu na glavi več,\nz lasmi mu pade koža preč ...\nLej, smrt je z uro stala,\nkosó v rokàh držala.\n\nRazbija vranec, spenja se,\nplamén od njega šine,\nin pod Lenoro vbogo vse,\nvse vdêre se in zgine.\nIn jok in stok je nad zemljó,\nin jok in stok je bil pod njo ...\nLenora tam v trepeti\njenj’vala je živeti.\n\nPod bledo luno se nad njó\nduhovi so sklenili;\nplesali krog in krog, britkó\nto pesem zatulili:\n„Trpi, če poka ti srcé!\nPrah z Bogom kregat’ se ne sme!\nOdšlà si trupla sili —\nBog duše se usmili!“",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 19,
        "poem_num": 52
    },
    {
        "poem_title": "Lesničniku in Levičniku",
        "poem_text": "\nKako bi neki sladke pel Lesničnik!\nKako bi neki prave pel Levičnik!",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 9,
        "poem_num": 53
    },
    {
        "poem_title": "Licova strelci (Körner)",
        "poem_text": "\nKaj tamkaj iz gozda se v solncu blišči?\nŠum bližej bije na všesa.\nSem doli se v vrstah tèmnih drví,\npojêjo rogovi, trobenta bučí,\nda duša v prsih se stresa.\nČe praša črne junake kdo,\nLicova strelci silni, predrzni so to!\n\nKdo vidi se temni po hosti dir’jóč,\nkdo jaha po gôri, po griči?\nPotuhnjeni pazijo celo noč,\nstrel’c uka, in puška za puško poč’,\nfrancoski padajo b’riči.\nIn črne strelce če praša kdo,\nLicova strelci silni, predrzni so to.\n\nKjer grozdje se zóri, kjer Rajna šumí,\nse vstavi trinòg za vodámi,\nin rešen bit’ misli, ko grom prileti,\nse vržejo v vódo in plavajo ti\ndo njega z môčnim’ rokámi.\nČe praša črne plavavce kdo,\nLicova strelci silni, predrzni so to.\n\nKaj tamkaj v dolini razlega se boj,\nkaj mečev rožljanje pomeni?\nNevsmiljeni kónjiki bijejo boj;\nuneta prostosti je iskra, in kòj\nse vžiga v krvavem plameni.\nČe praša črne kónjike kdo,\nLicova strelci silni, predzni so to.\n\nKdo zdiha tam, jemlje od solnca slovó,\nmed trupli sovražnikov vmira?\nSpreminja smrt lica, zapira okó,\njunaško srcé ne trepeče pred njo;\nprostost saj iz smrti izvira!\nČe praša črne mrliče kdo,\nLicova strelci silni, predrzni so to!\n\nTo nemških je strelcev trop strašán,\nrabéljne zatrét’ in tirane.\nKdor ljubi nas, tá naj ne hod’ obžal’van, \ndežela je prosta, napočil je dan,\nrešile so smrtne jo rane.\nZato naj od vnuka do vnuka slovi:\nLicova taki strelci predrzni so b’li.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 20,
        "poem_num": 54
    },
    {
        "poem_title": "Magistrale",
        "poem_text": "\nPoet tvoj nov Slovencem venec vije,\nran mojih bo spomin in tvôje hvale;\niz srca svoje so kali pognale\nmokrócvetoče rož’ce poezije.\n\nIz krajev niso, ki v njih solnce sije;\ncel čas so blagih sapic pogreš’vale,\nobdajale so vtrjene jih skale\nviharjev jeznih mrzle domačije.\n\nIzdíhljaji, solzé so jih redile,\njim moč so dale rasti neveselo,\nur temnih so zatirale jih sile.\n\nLej, torej je bledó njih cvetje velo;\njim iz oči ti pôšlji žarke mile,\nin gnale bodo nov cvet bolj veselo.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 7,
        "poem_num": 55
    },
    {
        "poem_title": "Mars’kteri romar gre v Rim, v Kompostêlje",
        "poem_text": "\nMars’kteri romar gre v Rim, v Kompostêlje,\nal tje, kjer svet’ Antón Jezusa var’je,\nTrsát obišče, al svete Lušarje\nenkràt v življenju al Marij’no Celje.\n\nV podobah gledat’ hrepeni veselje\nživljenja rajskega. Sled sence zarje\nonstranske glor’je vtisnjeni v oltarje\nljubezni verne ohladi mu želje.\n\nAh, tak podobo gledat’ me device,\nnebeške nje lepôte senco, sanje\ngoljufne, v kterih komaj sled resnice,\n\nukaz želj vleče v tvoje domovanje;\nsrcé obupa manj moré puščice,\nur krajši tek, tam milše prs zdih’vanje.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 13,
        "poem_num": 56
    },
    {
        "poem_title": "Matiju Čopu",
        "poem_text": "\nVam izročím, prijatla dragi mani,\nki spi v prezgodnjem grobu, pesem milo!\nLočitvi od njegà mi je hladilo,\nbilà je lek ljubezni stari rani.\n\nMinljivost sladkih zvez na svet’ oznani:\nkak kratko je veselih dni število,\nda srečen je le ta, kdor z Bogomilo\nup sreče onstran groba v prsih hrani.\n\nPokôpal misli visokoleteče,\nželjá nespolnjenih sem bolečine,\nko Črtomiír ves up na zemlji sreče.\n\nDan jasni dan oblačni v noči mine,\nsrcé veselo in bolnó, trpeče\nvpokoj’le bodo groba globočine.",
        "poem_group": "Krst pri Savici",
        "poem_subgroup": null,
        "group_num": 8,
        "subgroup_num": null,
        "poem_inner_num": 1,
        "poem_num": 57
    },
    {
        "poem_title": "Med otroki si igrala, draga, lani. — Čas hiti",
        "poem_text": "\n5.\nMed otroki si igrala, draga, lani. Čas hiti.\nLetos že unemaš srca po Ljubljani. Čas hiti.\nKoder hodiš, te mladenči spremljajo z očmi povsod;\nsatelítov trop nam zvezde kraj oznani. Čas hiti.\nZdaj je Hanibal pri Kanah, premagavec tvoj obraz,\nnaša srca Rim, ostrašen, ne vstrah’vani. Čas hiti.\nDeklica prevzetna! Zmisli, kak je kratek vsaki cvet,\nda začnè se leto starat’ že v srpani. Čas hiti.\nPevca vbozega uslíši, ki ga ranil tvoj pogled,\npred ko starost bo Maháon njega rani. Čas hiti.\nDa Helenina lepôta, tol’kanj mož pred Trojo smrt\nni pozabljena, le pesem sama brani. Čas hiti.",
        "poem_group": "Gazele",
        "poem_subgroup": null,
        "group_num": 6,
        "subgroup_num": null,
        "poem_inner_num": 5,
        "poem_num": 58
    },
    {
        "poem_title": "Memento mori!",
        "poem_text": "\nDolgost življenja našega je kratka.\nKaj znancev je zasula že lopata!\nOdprta noč in dan so grôba vrata,\nal dneva ne pove nobena prat’ka.\n\nPred smrtjo ne obvar’je koža gladka,\nod nje nas ne odkup’jo kupi zláta;\nne odpodi od nas življenja tata\nveselja hrup, ne pevcev pesem sladka.\n\nNaj zmisli, kdor slepôto ljubi svéta,\nin od veselja do veselja leta,\nda smrtna žetev vsak dan bolj dozóri.\n\nZnabiti, da, kdor zdaj vesel prepeva,\nv mrtvaškem prtu nam pred koncem dneva\nmolčé trobental bo: »Memento mori!«",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 21,
        "poem_num": 59
    },
    {
        "poem_title": "Mihu Kastelcu",
        "poem_text": "\nB’le zapuščene so Parnasa trate.\nMah, ljul’ka in osát ob krajih, v sredi;\nna njih so ’zgubili Kamén so sledi,\nmolčali so glasovi lire zlate.\n\nVabíle Kranjce sence so košate,\nstezíce zložne, cvet dišeč po medi,\nsad brez potú; zapleč’vat so po redi\nhodili med Muz nemških zbrane svate.\n\nTi si nas zbudil, zbral ob hudem časi.\nRoké zaraščene trebíti jele\nprostore na domačem so Parnasi.\n\nŽe vid’jo mesta se na njem vesele,\nže slišijo se pesem sladki glasi;\npognal je cvet, med nosijo »Čebele«!",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 20,
        "poem_num": 60
    },
    {
        "poem_title": "Mokrócvetoče rož’ce poezije",
        "poem_text": "\nMokrócvetoče rož’ce poezije\nočitajo to, kar se v prsih skriva.\nSrcé mi je postalo vrt in njiva,\nkjer seje zdaj ljubezen elegije.\n\nNjih solnce tí si. V oknu domačije\nne dá te najti, luč ti ljubezniva,\nv gledišču, na sprehodih sreča kriva,\nne v krajih, kjer plesavk vrstà se vije.\n\nKolikokratov me po mestu žene\nzagledat tebe želja! Ne odkrije\nse men’ obraz lepôte zaželjêne.\n\nV samôti iz oči mi solza lije,\nzatorej pesmi tebi v čast zložêne\niz krajev niso, ki v njih solnce sije.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 4,
        "poem_num": 61
    },
    {
        "poem_title": "Mornar",
        "poem_text": "\nNezvesta, bodi zdrava!\nČolnič po mene plava,\nna barko kliče strel!\nPo zemlji varno hôdi,\nmoj up je šel po vodi,\nmi drug te je prevzel.\n\nPri Bogu sem obljubil,\nda pred bom dušo ’zgubil,\nko nehal te ljubit’.\nSi z desno v desno segla,\npri Bogu mi prisegla,\nmi vedno zvesta bit’.\n\nMorjá široka cesta\npeljala me je v mesta,\nkjer lepe deklice;\nobrazov njih lepota,\nsneg beli njih života\nzmotila nista me.\n\nSpet so se jadra bela\nod južnih sap napela,\nprinesla me nazaj;\ndekleta moj’ga ženo\nsem našel poročeno —\nprestal, sam Bog ve kaj!\n\nLe jadra spet napnimo,\nvalovom se ’zročimo,\nkak čisto je morjé!\nKaj njemu upat smemo,\nmornarji dobro vemo,\ndekletom kaj, — kdo ve?\n\nNe straši moč viharja,\nne grom valov mornarja,\nse smrti ne boji.\nSpomin v potopu mine,\nljubezni bolečine\nvsak dan spet oživi.\n\nPo morju barka plava ...\nNezvesta, bodi zdrava!\nSto tebi sreč želim!\nPo zemlji srečno hôdi,\nmoj up je šel po vodi,\nle jadrajmo za njim! —",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 10,
        "poem_num": 62
    },
    {
        "poem_title": "Na jasnem nebu mila luna sveti",
        "poem_text": "\nNa jasnem nebu mila luna sveti.\nKjerkoli žarki nje so zasijali,\npo zimi se snegá, ledú kristali,\ndemánti rôse bliskajo po leti.\n\nVsi čudeži noči so razodeti.\nStori svetila moč brez té, ki pali,\nda luna jih ko solnce ne razžali,\nda nenevarna je stvarem na sveti.\n\nNe bojte pesem se, ki jih prepeva\ntvoj pevec, ti, tvoj ljubi, tvoja mati,\nin ki jih pel do zadnjega bo dneva.\n\nBrez té moči, ko lune žarki zlati,\nse v njih le tvoja cena razodeva,\npred njimi noče led srcá bežati.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 12,
        "poem_num": 63
    },
    {
        "poem_title": "Nagrobni napis metelčici",
        "poem_text": "\nKdor ne zna napisa brati,\nsèm obrne naj oči!\nV njem zapisano stojí:\n»Spod’ metelčica leži,\nker ji vsi homeopáti\nniso mogli pomagáti;\nb’la nje smrt je žlica kaše —\ntri molite očenaše!«",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 36,
        "poem_num": 64
    },
    {
        "poem_title": "Napis na grobu Čopovem",
        "poem_text": "\nJezik vse Evrope je učene\ngovóril, ki v tem tihem grobu spi;\numetnosti je ljubil le, ’zgubljêne\nmu b’le so ure, ko njim služil ni;\nmladenčem v Reki, v Lvovu in v Ljubljani\nnetrúden učenik je um vedril.\nAkò bi daljši časi b’li mu dani,\nsvoj narod s pismi bi razsvetlil bil.\nPeró zastavi komaj, stare Slave\nbudíti rod, — odnese val ga Save!",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 37,
        "poem_num": 65
    },
    {
        "poem_title": "Napis na grobu Franca Julianija",
        "poem_text": "\nOpasal vere je orožje\nza božjo čast vojščák goreč;\nbil svitel svéčnjak cerkve božje\nje prid’gar, spovedník sloveč.\nDa brez močí bi noč b’la huda,\nčuvàl je romarjev pastir;\ntam Bog mu daj plačilo truda\nv nebesih uživat’ večni mir!",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 39,
        "poem_num": 66
    },
    {
        "poem_title": "Napis na Linhartovem grobu",
        "poem_text": "\nStezé popustil nemškega Parnasa,\nje pisal Kranja zgodbe star’ga časa.\nKomú Matiček, Mic’ka, hči župana,\nki mar mu je slovenstvo, nista znana?\nSlavile, dòkler mrtvi se zbudijo,\ndomači boste ga Talíja, Klijo.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 38,
        "poem_num": 67
    },
    {
        "poem_title": "Napis na velikem zvonu pri svetem Joštu",
        "poem_text": "\nMoj bron je najden bil v dnu morja, ko Turčije\nkraljestvo v Héladi končal je Navarin.\nGa kupi romar, ga Samassa v zvon prelije\nGlasim zdaj božjo čast iz svet’ga Jošta lin.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 35,
        "poem_num": 68
    },
    {
        "poem_title": "Narobe Katon",
        "poem_text": "\nOd drugih manjši in častèn manj rod je slovenski,\nlakota d’narja, časti vleče pisarja drugám.\nVictrix causa Diis placuit, sed victa Catoni;\nStanko Slovencev vskok, Vraz si narobe Katón.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 23,
        "poem_num": 69
    },
    {
        "poem_title": "Ne bod’mo šalobarde! Moskovičanov",
        "poem_text": "\nNe bod’mo šalobarde! Moskovičanov,\nGorenjci moji, knjige mi berimo!\nIn kar nam všeč bo, úzmat’ se učimo\nod bógmejev na meji Otomanov!\n\nIz kotov vseh od Skjaptrov do Šamanov\ntak kakor srake gnezda vkup nosimo\nbesede tuje, z njim’ obogatimo\nslovenskih novi jezik Ilir’janov!\n\nPrekósili res bomo vse naróde,\nnajstarši med jeziki jezik bode,\nki se iz te čobodre bo naredil;\n\nker bomo tak govórili v Emoni,\nko žlobodrali so tam v Babiloni,\nko bil jim Bog je govorico zmedel.",
        "poem_group": "Soneti",
        "poem_subgroup": "Zabavljivi sonetje",
        "group_num": 7,
        "subgroup_num": 20,
        "poem_inner_num": 2,
        "poem_num": 70
    },
    {
        "poem_title": "Nebeška procesija",
        "poem_text": "\nOsemnajststo in petero\nleto gre čez trideset,\nkar prinesel sveto véro\nJezus Kristus je na svet.\n\nBog sedi na svojem stoli\ns celo je častjo obdan.\nAngeljci stoje okoli ...\nBil je Vseh svetnikov dan.\n\nZ Materjo pri sebi Sina\nima in svet’ga Duhá,\nvseh nebéščanov družina\nse je zbrala krog Bogá,\n\ngledat tam proces’jo sveto,\ntrume duš zveličanih,\niz sveta poprejšnje leto\nin iz vic poklicanih.\n\nKrona jim na glavi seje,\npar za parom se vrsté,\nv rôkah nos’jo oljke veje,\ns pesmami Boga časté,\n\nna banderih jagnje božje,\nroženkrance na vratéh,\npréd na zemlji jim orožje\nčez hudiča in čez greh.\n\nDuš gre mimo — da miljoni! —\ndosti manjkalo jih ni;\nna komolcu v stolu sloni\nBog, se žalostno drži.\n\nZdaj bandero se prikaže\nKrištofa ljubljanskega;\nBog mu vstavit’ se ukaže,\ntáko pravi, praša ga:\n\n»Kakor da za beračune,\nin za kmétiče samó,\nza menihe in za nune\nbil bi vstvaril jaz nebó!\n \nTi le al kakà pokveka\nne gredó v pekèl se gret;\nni gosposkega človeka\nv sveti raj že nekaj let! —\n\nManj le žalost ta me bôde,\nko pogledam tropič tvoj;\nti sam nekaj še gospode\nvodiš zmerom za seboj.\n\nVečja mesta so krščanske:\nDunaj, Trst, Pariz in Rim,\nmanj gospode ko ’z ljubljanske\nsrenje ’z njih v nebo dobim.\n\nDruga mesta tud’ oltarje\nimajo in mašnike,\nkaj Ljubljance moje var’je,\nda jih manj pekèl požrè?«\n\n„»Čast in hvala Tebi bodi!«“ —\nKrištof mu odgovori —\n„»Menim, da v Ljubljani zlodi\nima manj zató močí,\n\nker je revno nje gledišče,\nv njem le smrad, temà in mraz;\nže trohljivo nje plesišče,\nlakot v njem, napuh, dolg čas.\n\nKdo rad puste jé kopune,\ndrago kislico pijè?\nKdo ime rad v lačne kljune\nstarih žlahtnih srak dajè?\n\nNje strelišče je odročno,\nv njem je preberaški ples,\ntam šivarstvo premogočno,\nplev z otrobi tam je zmes.\n\nTorej rajši v bôžje hiše\nje in bo Ljubljančan šel,\nko v gledišče, na plesiše\ntlako delat za pekèl!«“ —\n\nSatanas skoz luknjo ključa\ngledal in poslušal je;\nbrž si ’zmisli zvita buča\nza Ljubljance liman’ce.\n\nZidat’ vdihne jim kazíno,\nkáj da je, pove ime:\nžensko, moško v njej mladino\nz materami vred kazé.\n\nDa bi brêzno bolj ukálo,\nje Možóvu misel dal,\nda gospôdo bolj to malo\nna strelišču vkup je zbral.\n\nReče zidat’ kolosêum;\ntam Ljubljančani vsi vprek\npeli bodo mu »Te Deum«,\nda se bo razlegal jek.\n\nKolosêum pot k nebesom\nbo zazidal krščen’cam.\nTrl tam bo se um s kolesom,\nnova Sódoma bo tam!\n\nSe zidálo bo glediše,\nko se leto pomladi;\nmanjkalo ne bo nam hiše,\nkjer se Satanas časti.\n\nČaka te velika sreča,\nti Ljubljana spačena!\nTi kasarna boš sloveča\nsatana peklenskega.\n\nPrvi sedež boš hudiča;\nčez deset let več ne bo\nKrištof tvoj imel mrliča,\nki je dušo dal v nebo.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 18,
        "poem_num": 71
    },
    {
        "poem_title": "Neiztrohnjeno srce",
        "poem_text": "\nGrob kopljejo, da zadnji mrlič bo vanjga d’jan.\nObraz bled’gà mladenča prikaže se na dan.\nKopači ostrmijo, da ’z ust njih sape ni,\nmanj vstrašeni pogrebci vanj vpirajo oči.\n\nDa je lepó, bi sodil, visoko čêlo, vsak,\nak bil bi nekakóvi zapustil ga oblak;\nbilé lepé bi usta, lep bil obraz bi bled,\nak bil bi nekakóvi proč nejevolje sled.\n\nDalj čas ni trupla gledat’, dih prvi ga zdrobi;\nsrce samo zavzetim ostane pred očmi.\nŠe bije, še čutiti je ravno tak gorkó,\nko da biló bi v prsih še zdravo in živó.\n\nVsi prašajo, kdo zadnji v to jamo d’jan je bil.\nGotovo bil svetnik je, ker ni ves v grobu zgnil.\nStal tam je kamen, kter’ga nihčè pred čislal ní;\nhité mu mah otrebit’, napis tak govori,\n\nde Dobroslav je pevec bil tjekej pokopan,\nki pel v tak milih glasih je od ljubezni ran,\npel v tak slovečih pesmah čast lepe deklice,\nprevzetne gospodične, nemile ljubice.\n\nAl ko si je ’zvolila mladenča druzega,\niz prs nobena njemu ni pesem več prišlà.\nPri Bogu ni tolažbe iskal, ne pri ljudeh,\noči kalil mu jok ni, razjasnil lic ne smeh.\n\nVnemár naprej je živel, manj svet ko razuzdan,\numrl je nespovedan in ne v svet’ olje d’jan.\nVsi pravijo, da njemu svetost ne brani gnit’,\nvsi pravijo, njegovo srce ne more bit’.\n\n»To pevčevo srce je,« star mož tam govori,\n»ak bi biló svetnika, bi mir mu dala kri;\nsvetost ne, pesmi večne mu branijo trohnet’,\nki jih zaprte v prsih je nosil dokaj let.\n\nMi mu srcé odprimo, pod nebom naj leži,\nda dan današnji prejde, da prva noč miní,\nda vstane drugo solnce, pripelje beli dan;\nspet zajtro ga poglejmo, ko mine zor hladán!\n\nHladijo naj ga sapce, naj rosa pade nanj,\nnaj solnce, luna, zvezde, kar so mu pevskih sanj\npred vdihnile v življenji, prejmêjo spet ’z njegà.\nAk bo ta čas splahnelo, spet zagrebimo ga!«\n\nRazplatili srce so. Ležalo noč in dan\nje tam pod jasnim nebom. Ko mine zor hladan,\nko vstane drugo solnce, srce tako skopní\nko beli sneg spomladi, da kaj zagrebsti ni.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 9,
        "poem_num": 72
    },
    {
        "poem_title": "Nekim pevcem duhovnih pesmi",
        "poem_text": "\nRes je duhovna, in res pesem ni vaša duhovna.\nDuh praznote ki imá, božjega prazna duhá.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 16,
        "poem_num": 73
    },
    {
        "poem_title": "Nezakonska mati",
        "poem_text": "\nKaj pa je tebe treba biló,\ndete ljubó, dete lepó,\nmeni mladi deklici,\nneporočeni materi?!\n\nOča so kleli, tepli me,\nmati nad mano jokali se;\nmoji se mene sram’vali so,\ntuji za mano kazali so.\n\nOn, ki je sam bil ljubi moj,\non, ki je pravi oče tvoj,\nšel je po svetu, Bog ve kam ...\nTebe in mene ga je sram!\n\nKaj pa je tebe treba biló,\ndete ljubó, dete lepó!\nAl te je treba biló, al ne,\nvendar presrčno ljubim te.\n\nMeni nebo odprto se zdi,\nkadar se v tvoje ozrem oči;\nkadar prijazno nasmeješ se,\nkar sem prestala, pozabljeno je.\n\nOn, ki ptice pod nebom živi,\nnaj ti dá srečne, vesele dni!\nAl te je treba biló, al ne,\nvedno bom srčno ljubila te. —",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 18,
        "poem_num": 74
    },
    {
        "poem_title": "Ni znal molitve žlahtnič trde glave",
        "poem_text": "\nNi znal molitve žlahtnič trde glave,\nko té začetek, v kteri poje hvala\nse njé, ki mati božja je postala;\nkar znal, je vedno môlil ’z misli prave.\n\nKo znebil duh se trupla je težave,\nlegenda pravi, da je roža zala\n’z njegovega srcá skoz grob pognala\nz napisom zlatih črk: »Marija ave!« \n\nOd zora, da se nagne dan k večeri,\nglasi po noči pesem se ognjena\nle tebi, s’cer nobeni Eve hčeri.\n\nDa prèd, ko vgasnila moč plamena,\nje ’z srca zrastel venec, ne zameri,\nki nosi črke tvojega imena.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 8,
        "poem_num": 75
    },
    {
        "poem_title": "Nova pisarija",
        "poem_text": "\nUčenec.\nDa zdaj, — ko že na Kranjskem vsak pisari,\nže bukve vsak šušmar dajè med ljudi,\nta v prozi, óni v verzih se slepari,\njaz tudi v trop, ki se poti in trudi,\nledino orje naše poezije, —\nse vriniti želim, se mi ne čudi!\nPrijatelj, uči mene pisarije:\nKako in kaj ušeč se Kranjcem poje,\nodkrij mi proze naše lepotije.\n\nPisar.\nAk so pisar postati želje tvoje,\nmoj zlati uk poslušaj in zastopi,\nzapiši trdno ga v možgane svoje!\nAk hočeš kaj veljati v našem tropi,\nbesed se tujih boj, ko hud’ga vraga,\nak kos si temu, koj na prste stopi!\nNaj proza tvoja bo lepôte naga,\nMinerve nič ne prašaj, poj po sili,\npisarjem proza bo in pesem draga!\nČeš biti v kranjskih klasikov števili,\ndebelo po gorjansko jo zarobi,\nvsi bomo tvojo čast na glas trobili!\nAk rovtarske vezati znaš otrobi,\nnov Orfej k sebi vlekel boš Slovene,\nin pozen vnuk poroma k tvoj’mu grobi.\nDe kranjščina zaklad ti svoj odklene,\nzapusti ročno mestne mi sosede,\ntri leta pojdi v rovtarske Atene!\n\nUčenec.\nAl žlahtne kranjske tam cvetó besede,\nkjer govoriti dosti več ne znajo\npastirji samski, ko imena črede?\n\nPisar.\nTam, kjer po stari šegi še drekajo,\nkjer ne zmajêjo dost’ al nič jezika,\nbesed nemšk’vavcev grdih ne poznajo.\n\nUčenec.\nO srečne rovte! V vas me iti mika.\nAl se bojim, pri rovtarju, pri kmeti,\nda bera besedi ne bo velika.\n\nPisar.\nPečene, ljubček, piščeta na sveti\nnikomur niso v grlo priletele;\nbrez truda večno se ne dá živeti.\nBesede zrastene, besede zrele\nne v rovtah, po planjavi ne kmetije,\nnikjer ne bodo ti na nos visele.\nPoslušaj ga, kako jo on zavije,\njezika sol, lepôta, da le zine —\nin pravo ti vezánje se odkrije!\nTam pul’jo besedi se korenine.\nK tem deni konce: ača, išče, uha,\non, ovka, ovec, druge pritikline,\nto trdno skupaj zvari: Primaruha!\nlahko boš v kozji rog ugnal Slovence,\nin proti tebi bo Dobrovski — muha!\n\nUčenec.\nO zlati uk! Adijo, mestne sence!\nApolon drugi bom jaz sred kozarjev\nsi v rovtah pletel nevmrjoče vence!\nAl naše ljudstvo nekdaj ni oltarjev\nMinerve in Apolona imelo;\nod grških, od latinskih so pisarjev\ndobili starši učenost v deželo,\nin z njo besede tuje … Razodeni,\nal vsaj se bode teh poslužit’ smelo?\n\nPisar.\nBog tega vari! Po nobeni ceni\njezika naš’ga z njimi ne ognusi!\n\nUčenec.\nSaj tudi drugi to storé Slovéni!\nsaj vemo, da turčuje Srb, da Rusi\ntatárijo, Poljak da francozuje,\nda včasih vrli Čeh nemšk’vati musi.\n\nPisar.\nLej, v knjigah njih je tol’kanj ljul’ke tuje\nmed lepo čisto slavščino zas’jane,\nda je nobèn purist več ne izruje.\nAl bukev naše kranjšč’ne spakedrane\npeščičico denímo na ognjišče,\nprerôjen Fenis čist da ’z ognja vstane!\n\nUčenec.\nČ’mu bo nam, prašam, prazno pogorišče?\nAl mutasti počakamo zijali,\nda ’z njega zraste novo besedišče?\n\nPisar.\nSlovensko ljul’ko bomo rešetali,\nhranili dobro zrno, in kar zmanka,\niz svojih bomo to možgan dodali.\n\nUčenec.\nTé čudne zmesi starega ostanka\nin iz novink Slovenec v Korotani,\nne bo razumel Štajerc, ne Ljubljanka.\n\nPisar.\nGorjačarji, tatovi in cigani\npo svojem govoré. Kogá za silo\nnam v bukvah jezik svoj imeti brani?\n\nUčenec.\nGorjačarsko, cigansko káj berilo\nbo čudno vam pisarjam pomagálo,\nak bo se vse drugače govorilo?\nSami svoj uk spoštujete premalo!\nVeč tujk c’lo tebi, ne zameri, uide —\nzakaj bi se jih moje ustno balo?\n\nPisar.\nTo govori se, kar na jezik pride!\nPogóvor, ko na všesa več ne bije,\nko zjutranja meglà se v nič razide.\nKar v bukvah je natisnjenega, vpije,\nto, bratec, med učene gre lingviste\nin priča od jezika lepotije.\nSlovenci bodo brali bukve čiste,\nak nas ne hval’jo, naj me vzame zlodi!\nCel svet posnemal kranjske bo puriste.\nKar noč’te vi umeti k svoji škodi,\nkar ne dopada vaši slepi buči,\nčastili bodo pôzni to naródi!\n\nUčenec.\nPrižgal si, mojster, žar’k mi nove luči!\nNa delopust da sodnega jaz dneva\nslovim, še to, kaj pel bom, me poduči!\n\nPisar.\nHoracij dulce et utile veleva,\nkaj prida sliš’jo všesa naše rade:\nnam utile je zrno, dulce pleva.\n\nUčenec.\nRomance zdaj pojèjo in balade,\ntragédija se tudi nam obeta,\nsonete slišim peti pevce mlade.\n\nPisar.\nOd mene pesem vsaka je prekleta,\nki nima prav slovenskega imena,\nnaj še tako prijetno bo zapeta!\nLjubezen poje pevcev teh Kaména,\njeziku dela ino srcu rane …\nV grdôbe strela trešči naj ognjena!\nBalade od »Čebelice« zasrane,\nda bi se té med nami zamorile,\ntragédije ostale nam neznane!\nDa bi Kranjice strupa ’z njih ne pile,\nljubezni sladke, ki srcé zapelje,\nbi z Romejovo Jul’jo ne čutile!\n\nUčenec.\nRes škoda bi biló, zdaj od nedelje\ndo druge šestkrat se srcé uname;\nje šega, da, kdor pride préd, préd melje! —\n\nPisar.\nBalade pet’ je mlatva prazne slame,\nje reč pohújšljiva in zapeljiva!\nLenoro bere naj, kdor ne verjame!\nRomanca je s tragédijo škodljiva.\nTéh in sonetov in zdravic ne piši!\nSovraži vse te Muza sramežljiva.\nPoj rajši to, kar treba je pri hiši,\nza hleve treba, treba je na polji,\npoj to, kar kmet in meščan s pridom sliši!\n\nUčenec.\nBog ti zaplati uk! Po tvoji volji\nbom pel: gosence káj na repo var’je,\nkak prideluje se krompir najbolji,\nkako odpravljajo se ovcam garje,\npreganjajo ušivim glavam gnide,\nloviti miš’ učil bom gospodarje …\n\nPisar.\nO, zlati vek zdaj Muzam kranjskim pride!",
        "poem_group": "Različne poezije",
        "poem_subgroup": null,
        "group_num": 4,
        "subgroup_num": null,
        "poem_inner_num": 4,
        "poem_num": 76
    },
    {
        "poem_title": "Novi Pegasus",
        "poem_text": "\n»Višnjani! Kám ste svoj’ga polža d’jali?«\n„»Za Pegaza smo pevcem ga prodali.«“",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 3,
        "poem_num": 77
    },
    {
        "poem_title": "Novičarjem",
        "poem_text": "\nTat, rokomavh govorí jezik drugim neumeten,\nmarska po hlevu diši tvoja beseda, kmetavs!\nLepše biló bi berilo novic rokodelsko-kmetijskih,\nako rokovnjaške in manj bi kmetavske bilé.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 19,
        "poem_num": 78
    },
    {
        "poem_title": "Nuna in kanarček",
        "poem_text": "\nVesela pomlad se zbudila je spet,\nmoj ptiček, preljubi kanarček!\nAk mika v zeleni te gozdek letet’,\nne branim ti, okno ti hočem odpret’.\nPoišči si gnezdece, ptiček,\nzapústi Ignac’je samôto\nin vživaj prostósti sladkôto! —",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 13,
        "poem_num": 79
    },
    {
        "poem_title": "O Vrba, srečna draga vas domača",
        "poem_text": "\nO Vrba, srečna draga vas domača,\nkjer hiša mojega stoji očeta!\nDa b’ uka žeja me iz tvoj’ga svéta\nspeljala ne bilà, golj’fiva kača!\n\nNe vedel bi, kako se v strup prebrača\nvse, kar srcé si sladkega obeta;\nmi ne bilà bi vera v sebe vzeta,\nne bil viharjev nótranjih b’ igrača.\n\nZvestó srce in delavno ročico\nza doto, ki je nima miljonarka,\nbi bil dobil z izvoljeno devico.\n\nMi mirno plavala bi moja barka;\npred ognjam dom, pred točo mi pšenico\nbi bližnji sosed varoval — svet’ Marka.",
        "poem_group": "Soneti",
        "poem_subgroup": "Sonetje nesreče",
        "group_num": 7,
        "subgroup_num": 23,
        "poem_inner_num": 1,
        "poem_num": 80
    },
    {
        "poem_title": "Obdajale so vtrjene jih skale",
        "poem_text": "\nObdajale so vtrjene jih skale,\nko nekdaj Orfejevih strun glasove,\nki so jim ljudstva Tracije surove\nkrog Hêma, Ródope bilé so vdale.\n\nDa bi nebesa milost nam skazale,\notajat Kranja našega sinove,\nnjih in Slovencev vseh okrog rodove,\nz domač’mi pesmam’ Orfeja poslale!\n\nDa bi nam srca vnel za čast dežele,\nmed nami potolažil razprtije\nin spet zedinil rod Slovenšč’ne cele!\n\nDa b’ od sladkote njega poezije\npotihnil ves prepir, bilé vesele\nviharjev jeznih mrzle domačije!",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 7,
        "poem_num": 81
    },
    {
        "poem_title": "Očetov naših imenitna dela",
        "poem_text": "\nOčetov naših imenitna dela,\nkar jih nekdanjih časov zgodba hrani:\nkako Metulum se Avgustu brani,\nkaj je do zdaj Ljubljana doživela,\n\nkak vere bramba je bilà dežela,\nkako pri Sisku Kolpe so pijani\nomagali pred Kranjci Otomani,\nvam bo Homerov naših pesem pela.\n\nPreslabe peti boje vam sloveče,\npojo Kranjic lepôto moje strune\nin tvojo čast, nevsmiljena devica!\n\nPojo ljubezni moje vam nesreče,\nkakóvi revež je, ki ga presune\n’z oči nebeških vržena puščica.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 1,
        "poem_num": 82
    },
    {
        "poem_title": "Oči bilé pri nji v deklet so sredi",
        "poem_text": "\nOči bilé pri nji v deklet so sredi,\ngovor’le usta le od nje so hvale,\nroké po sili njé ime pisále,\nhodile so nogé le po nje sledi.\n\nPrepov’d sem dal jim: vbogali pogledi,\nmolčala usta od podobe zale,\nmir dale so roké, nogé ravnale\npo rok, ust in oči so se izgledi.\n\nBrez upanja ljubezni v svoji zmoti,\nki se mi pogasiti v srcu noče,\ntakó sem dolgo stavil se nasproti.\n\nNe vbogajo me misli, želje vroče;\ndrevesom, hišam, rekam, hribom poti\ndo njé ni njim zastaviti mogoče.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 15,
        "poem_num": 83
    },
    {
        "poem_title": "Oči sem večkrat prašal, ali smem",
        "poem_text": "\n2.\nOči sem večkrat prašal, ali smem\nljubiti te; odgóvora ne zvem.\nOd daleč gledaš, draga me, prijazno,\nprevzetno vihaš nos, ko mimo grem.\nAk v tebe so obrnjeni pogledi,\nodtegneš prêcej svoj obraz očem;\nal, ak dekleta druga ogledujem,\nzakriti jeze ni ti moč ljudem.\nTako, al ljubiš me, al me sovražiš,\nkak bi ti vstregel, siromak ne vem.",
        "poem_group": "Gazele",
        "poem_subgroup": null,
        "group_num": 6,
        "subgroup_num": null,
        "poem_inner_num": 2,
        "poem_num": 84
    },
    {
        "poem_title": "Od zidanja cerkve na Šmarni gori",
        "poem_text": "\nZašlà sem in stezé ne vem.\nNaprej ne vem, nazaj ne smem.\nPuščavnik, vas sam Bog naprot’\nposlàl mi je, pokazat pot,\npokazat pot na strmi grad,\nna strmi grad, gradnik kjer mlad,\nkjer mlad gradnik bolan leži,\nda ga tak dolgo k meni ni,\nki ’zvolil izmed vseh deklet,\nobljubil me je v zakon vzet’.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 16,
        "poem_num": 85
    },
    {
        "poem_title": "Od železne ceste",
        "poem_text": "\n»Bliža se železna cesta,\nnje se, ljub’ca, veselim;\niz Ljubljane v druga mesta\nkakor ptiček poletim.«\n\n»Ak je blizo tista cesta,\nmoraš vzet’ me, ljubček moj!\nda pogledat tuja mesta\nbom peljala se s teboj.«\n\n»Sam se po železni cesti\nvozil bom od nas do nas;\ndrugo ljub’co v vsakem mesti\nimel bom za kratek čas.«\n\n»Ceste tebi ne zapiram,\nne na Dunaj, v Gradec, v Trst;\nti pa mene pusti z miram,\npet ’mam boljših na vsak prst.«\n\n»Ve Kranjice ste košate,\nso prijazne Štajerke;\nTrst dekleta ’ma bogate,\nDunaj zal’ oblečene.«\n\n»Smo poštene me Kranjice,\nvsak sleparček ni za nas;\nme pa hoč’mo bit’ ženice,\nljub’ce ne za kratek čas.«\n\n»Ve si pa žel’tè možičke,\nki ne stop’jo ’z ojnice,\nzmerom vprežene osličke,\ndolgočasne revčeke.«\n\n»Tebe slà pa h krotkim pticam\nvleče, buzakljunski kos!\nVeter dal boš dvajseticam,\npricapljal nazaj boš bos.«\n\n»Jaz popeljem se tje v Brno,\nsnubit Jud’nje krščene;\nbom priženil z ženo črno\npenezov na mernike.«\n\n»Jaz pa iz domačih starcev\nsi moža ’zvolila bom;\nimel bo ko peska d’narcev,\nmene var’val bo in dom.«\n\n»Žene jaz ne bom zapiral,\nbàl ne bom se zanjo nič;\nnje obresti bom pobiral,\nživel brez skrbi ko ptič.«\n\n»Jaz pa hlače bom nosila,\ngospodar bom čez mošnjó;\nbom vabila na kosila,\nkogar meni bo ljubó.«\n\n»Vari! Celi dan bo godel,\nvso noč kašljal stari mož;\nbo te še od hiše spodil,\nak’ mu stregla prav ne boš.«\n\n»Jud’nja je ko satan zvita,\nkadar boš z njo zavozlan,\nprivoščila skoporita\nkomaj ti bo sok neslan.«\n\n»Torej bodi meni zvesta,\nsej te ljubim le samó;\nkje je še železna cesta,\nkoj mi v zakon daj rokó.«\n\n»Tebi jaz ne bom nezvesta,\nljubček, ti si ptiček zrel;\nko železna pride cesta,\nvari, de ne boš mi všel!«\n\n»Po nji pêljal te ženico\nbom na Dunaj, v Gradec, v Trst,\nzvesto kazat jim Kranjico,\nak’ ne bo na poti — krst.«\n\n»Ak’ kaj tac’ga se napravi,\nboš počakal, ljubček moj;\nvselej mož najmànj zapravi,\nak’ ženico ’ma s seboj.«",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 16,
        "poem_num": 86
    },
    {
        "poem_title": "Odprlo bo nebó po sodnem dnevi",
        "poem_text": "\nOdprlo bo nebó po sodnem dnevi,\nse ’zvoljenim. Svit glorje ne’zrečêni,\nvso srečo bodo vid’li pogubljêni,\nki stali bodo tam na strani levi.\n\nPogled ta bolj jih, ko goreči levi\nin ko strahovi vsi ’z peklà spuščêni\nbo vstrašil, od njegà naprej podêni\nmirú ne bodo našli v večni revi.\n\nOči nje od ljubezni razsvetljêne\nsmejale so se ’zvoljen’mu naproti,\nbil priča sem njij’ sreče ne’zrečene;\n\nmi pred očmi je v najtemnejšem koti\npogled ta, brez miru naprej me žene\nv obupu brezne po brezkončni poti.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 17,
        "poem_num": 87
    },
    {
        "poem_title": "Orglar",
        "poem_text": "\nPopusti posvetno rabo\norglarček in gre v puščavo,\ntam prepevat božjo slavo.\nSvoje citre vzame s sabo.\n\nPesmi svoje med stoglasne\nv gozdu zliva ptičev kore\nod prihoda zlate zore,\ndokler solnca luč ne vgasne.\n\nAl veselje v srcu vtoni\nsčasom mu za petje slavcev\nin vseh gozda prebivavcev,\nker vsak svojo vedno goni.\n\nOn ob drugi si pomladi\nzbere ptiče mladokljune;\njim prebira svoje strune\nin jih raznih pesmi vadi.\n\nKosa, trdokljunsko dete,\nod preljub’ga Avguštína,\nvel’koglavega kalina\nnauči pet’ pesmi svete.\n\nZmerom svojo goni slavček,\nzmerom od ljubezni bije\nsrcu sladke melodije.\nToži ga Bogú puščavček:\n\n»Lej, kalin, debeloglavec,\ntrdokljunast kos je svoje\npesmi pustil, lepše poje.\nPodučit’ ne dá se slavec!«\n\nAl Bog slavca ni posvaril,\nle posvaril je puščavca:\n»Pusti peti moj’ga slavca,\nkakor sem mu grlo vstvaril!\n\nPel je v sužnosti železni\nJeremij žalost globôko;\npesem svojo je visôko\nSalomon pel od ljubezni.\n\nKomur pevski duh sem vdihnil,\nz njim sem dal mu pesmi svoje;\ndrugih ne, le té naj poje,\ndokler da bo v grobu vtihnil!« —",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 12,
        "poem_num": 88
    },
    {
        "poem_title": "Parizina (Byron)",
        "poem_text": "\nJe čas, ko slavec z vej gostìh\nv visokih žvrgoli glaséh,\nje čas priseg zaljubljenìh,\nko v vseh besedah med in smeh,\nzamaknjeno uhó je v sap\nprijetnih šum in v bližnji slap.\nBlišči iz rož se rose svit,\nzvezd smeje se obraz odkrit,\nvodé višnjelše čez in čez,\nerjavše listje je dreves.\nTemnota čista polni zrak,\nsvetloba mračna, svitli mrak,\nobžarja tam večerno stran,\nkedàr se vmika luni sivi dan.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 22,
        "poem_num": 89
    },
    {
        "poem_title": "Pesem moja je posoda tvòjega imena",
        "poem_text": "\n1.\nPesem moja je posoda tvojega imena,\nmojega srca gospoda, tvojega imena;\nv nji bom med slovenske brate sladki glas zanesel\nod zahoda do izhoda tvojega imena.\nNa posodi v zlatih črkah slava se bo brala\nod naroda do naroda tvojega imena.\nZ nje svetlôba bo gorela še takràt, ko bova\nonstran Káronov’ga broda, tvojega imena.\nBolj ko Delije, Koríne, Cíntije al Lavre\nbi biló pozabit’ škoda tvojega imena.",
        "poem_group": "Gazele",
        "poem_subgroup": null,
        "group_num": 6,
        "subgroup_num": null,
        "poem_inner_num": 1,
        "poem_num": 90
    },
    {
        "poem_title": "Pesmam od močvirnega posušila",
        "poem_text": "\n»Kjé, prašate, meglé ljubljanske vir je,\nkar naše posušêno je močvirje?« —\n„»Rodíjo nam oblake zdaj meglene\nod posušila pesemce vodéne.«“",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 28,
        "poem_num": 91
    },
    {
        "poem_title": "Pevcu",
        "poem_text": "\nKdo zna\nnoč temno razjasnit’, ki tare duha!\n\nKdo ve\nkragulja odgnati, ki kljuje srcé\nod zore do mraka, od mraka do dne!\n\nKdo uči\nizbrisat’ ’z spomina nekdanje dni,\nbrezup prihodnjih odvzet’ spred oči,\npraznoti vbežati, ki zdanje mori!\n\nKakó\nbit’ hočeš poet, in ti pretežkó\nje v prsih nosit’ al pekèl, al nebo!\n\nStanú\nse svojega spomni, trpi brez miru! —",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 19,
        "poem_num": 92
    },
    {
        "poem_title": "Pod oknom",
        "poem_text": "\nLuna sije,\nkladvo bije\ntrudne, pôzne ure že ...\nPred neznane\nsrčne rane\nmeni spati ne pusté.\n\nTi si kriva,\nljubezniva,\ndeklica nevsmiljena!\nTi me raniš,\nti mi braniš,\nda ne morem spat’ domá.\n\nObraz mili\ntvoj po sili\nmi je vedno pred očmi;\nzdihujoče\nsrce vroče\nvedno k tebi hrepeni.\n\nK oknu pridi!\nDrug ne vidi,\nko nebeške zvezdice;\nse prikaži,\nal sovraži\nme srce, povej, al ne!\n\nUp mi vzdigni,\nz roko migni,\nak bojiš se govorit’ ...\nUra bije,\nk oknu ni je,\nkaj sirota čem storit’!\n\nV hram poglejte,\nmi povejte,\nzvezde, al res ona spi!\nAl posluša,\nme le skuša,\nal za druzega gori.\n\nAko spava,\nnaj bo zdrava!\nAk me skuša, nič ne dé;\npo nje ’zgubi,\nako ljubi\ndruz’ga, poč’lo bo srcé.",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 3,
        "poem_num": 93
    },
    {
        "poem_title": "Poet tvoj nov Slovencem venec vije",
        "poem_text": "\nPoet tvoj nov Slovencem venec vije.\n’z petnajst sonetov ti takó ga spleta,\nda »magistrale«, pesem trikrat peta,\nvseh drugih skupaj veže harmonije.\n\nIz njega ’zvira, vanjga se spet zlije\npo vrsti pesem vsakega soneta;\nprihodnja v prednje koncu je začeta.\nEnak je pevec vencu poezije:\n\nvse misli ’zvirajo ’z ljubezni ene\nin kjer ponoči v spanju so zastale,\nzbudé se, ko spet zarja noč prežene.\n\nTi si življenja moj’ga magistrale!\nGlasil se ’z njega, ko ne bo več mene,\nran mojih bo spomin in tvoje hvale.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 1,
        "poem_num": 94
    },
    {
        "poem_title": "Popotnik pride v Afrike puščavo",
        "poem_text": "\nPopotnik pride v Afrike puščavo.\nSteze mu zmanjka, noč na zemljo pade,\nnobena luč se skoz oblak ne bkrade.\nPo mes’cu hrepeneč se vleže v travo.\n\nNebo odpre se, luna dá svečavo.\nTam vidi gnezditi strupene gade,\nin tam brlog, kjer ima tigra mlade,\nvzdig’váti vidi leva jezno glavo.\n\nTako mladenča gledati je gnalo\nnaključje zdanjih dni, doklèr na poti\nprihodnosti biló je zagrinjalo.\n\nZvedrila se je noč. Zijá nasproti\nživljenja gnus, nadlog in stisk ne malo,\nglobôko brezno brez vse rešne poti.",
        "poem_group": "Soneti",
        "poem_subgroup": "Sonetje nesreče",
        "group_num": 7,
        "subgroup_num": 23,
        "poem_inner_num": 2,
        "poem_num": 95
    },
    {
        "poem_title": "Povodni mož",
        "poem_text": "\nOd nekdej lepé so Ljubljanke slovele,\nal lepše od Urš’ke biló ni nobene,\nnobene očem biló bolj zaželjene\nob času nje cvetja dekleta ne žene. —\nKo najbolj iz zvezd je danica svetlà,\nnajlepša iz deklic je Urš’ka bilà.\n\nMnog’tere device, mnog’tere ženice\noko je na skrivnem solzé prelivalo,\nker Urš’ki srcé se je ljubega vdalo;\nal ljubih biló je nji vedno premalo.\nKar slišala moških okrog je slovet’,\nskušala jih v mreže razpete je vjet’.\n\nJe znala obljubit’, je znala odreči,\nin biti priljudna, in biti prevzetna,\nmladenče unemat’, bit’ staršim prijetna;\nmodrij in zvijač je bilà vseh umetna.\nMožake je dolgo vodila za nos,\nga stakne nazadnje, ki bil ji je kos.\n\nNa Starem so trgu pod lipo zeleno\ntrobente in gosli in cimbale pele,\nplesale lepote’z Ljubljane so cele\nv nedeljo popoldan z mladenči vesele;\nbilà je kraljica njih Urš’ka brhká,\nPlesati ni dolgo nje volja bilà.\n\nJih dokaj jo prosi, al vsak’mu odreče,\nprešerna se brani in ples odlašuje,\nsi vedno izgovore nove ’zmišljuje.\nŽe solnce zahaja, se mrak približuje,\nže sedem odbila je ura in čez,\nko jela ravnat’ se je Urš’ka na ples.\n\nAl ko se ozira, plesavca si ’zbira,\nzagleda pri mizi rumeni junaka;\nenac’ga pod solncem mu ni korenjaka,\nželi si plesati z njim deklica vsaka ...\nOmrežit’ ga Uršika lepa želi,\nzaljubljeno v njega obrača oči.\n\nTo videt’, mladenič se Urški približa:\n»Al hot’la bi z mano plesáti?« ji pravi ....\n»Kjer Donava bistri pridruži se Savi,\nod tvoje lepote zaslišal sem davi ...\nŽe, Uršika zala, pred tabo sem zdaj,\nže, Uršika zala, pripravljen na raj!«\n\nTo reče in se ji globoko prikloni,\nsladko mu nasmeja se Uršika zala:\n»Nobene stopinj’ce še nisem plesala,\nda čakala tebe sem, res je, ni šala;\nzatorej le hitro mi rôko podaj,\nlej, solnce zahaja, jenjuje že raj!«\n\nPodal ji mladenič prelepi je rôko,\nin urno ta dva sta po podu zletela,\nko da bi lahké perotnice imela,\nbilà bi brez trupla okrog se vrtela;\nne vidi se, kdaj da pôd noga udar’,\nplesala sta, ko bi ju nosil vihar.\n\nTo videti, drugi so vsi ostrmeli,\nod čudeža godcem roké so zastale;\nker niso trobente glasova več dale,\nmladenča nogé so trdó zacep’tale;\n»Ne maram,« zavpije, »za gosli, za bas,\nstrun drugih, ko plešem, zapoje naj glas!«\n\nSo brž pridrvili se črni oblaki,\nzasliši na nebu se strašno grmenje,\nzasliši vetrov se sovražno vršenje,\nzasliši potokov deročih šumenje,\nprič’jočim po koncu so vstali lasjé ...\nOh, Uršika zala, zdaj tebi gorje!\n\n»Ne boj se, ti Urš’ka, le hitro mi stopi,\nne boj se,« ji reče, »ne boj se grmenja,\nne boj se potokov ti mojih šumenja,\nne boj se vetrov mi prijaznih vršenja!\nLe urno, le urno obrni peté,\nle urno, le urno, ker pôzno je že!«\n\n»Ah, majhno postojva, preljubi plesavec,\nde jaz se oddahnem, de noga počije.«\n»Ni blizu, ni blizu do bele Turčije,\nkjer v Donavo Sava se bistra izlije;\nvalovi šumeči te, Urš’ka, želé,\nle urno, le urno obrni peté!«\n\nTo reče, hitreje sta se zasukala,\nin dalje in dalje od pôda spustila,\nna bregu Ljubljan’ce se trikrat zavila,\nplesaje v valove šumeče planila.\nVrtinec so vid’li čolnarji derèč,\nal Uršike videl nobeden ni več.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 7,
        "poem_num": 96
    },
    {
        "poem_title": "Préd pevcu, potlej homeopatu",
        "poem_text": "\nPopred si pevec bil, zdaj si homeopat;\npopred si časa bil, zdaj si življenja tat.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 10,
        "poem_num": 97
    },
    {
        "poem_title": "Predgovor in zagovor",
        "poem_text": "\nFeriunt — summos fulmina montes.\nNaj misli, kogar bi puščice té zadele,\nda na visoki vrh leté iz neba strele.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 1,
        "poem_num": 98
    },
    {
        "poem_title": "Prekop",
        "poem_text": "\nBil nekdaj je mlad pevec, ne bôgat al sloveč,\nje zložil dókaj pesmi, od ljubice največ,\nod ljubice Sevêre, prevzetne deklice,\nki niso je omeč’le njegove pesmi vse.\n\nPomlad se je zbudila, se veseli je svet;\nal tebe, pevec, vabi ’z ozidja ven nje cvet?\nKaj čutar’co čez pleča iz mesta ven hitiš?\nAl ne piješ studencev, se mrzlice bojiš?\n\nV kogá si tak zamišljen? Kaj gledaš tak plašnó?\nOd nje al od pomladi ’zmišljuješ pesmico?\nNoben ni človek zvedel, kaj mislil je tačàs;\nso usta omolčala, obledel je obraz.\n\nKo najdejo ga, prazna čutàrčica leži,\nod srca spet do srca mu več ne roji kri. —\nKdo mu je kriv bil smrti, se prašajo ljudje;\nnobeden ni bil zraven, sam Bog nebeški ve.\n\nK pogrebu vkup derêjo ljudjé od vseh strani,\nSevêre, njega ljub’ce, med njimi videt’ ni.\nSkrivàj po pevcu joka znabiti se domá ...\nO, komaj je verjeti, da je tak vsmiljena!\n\nKaj mašnik z mizerêrom, kaj danes z libero,\nin z drugo pri pokopu hiti molitvijo?\nPoroka nanjga čaka, zató tako hiti;\nprelepa gospodična Sevêra se moži.\n\nZvečer jo je poročil, do polnoči svat’val,\no polnoči vesel je ’z vesele družbe vstal.\nKo pride tje do grôbov, kjer s’cèr kraljuje mir,\nzasliši med mrliči gospod glasèn prepir.\n\nPred njim odpro se vrata, ven pevec prihiti:\n»Zakaj v prst posvečeno ste me zagrêbli vi?\nKer sem se sam bil vsmrtil, je zdaj prepir zato.\nAl rabeljnom zapadlo, biričem ni telo?\n\nNe ljub’ci bit’ na poti, sem v strupu smrt si pil,\nzakaj bi jaz nadležen mrličem v zemlji gnil?«\nOdkópan pevec lêžal je zjutraj vrh zemljé,\npokôpat k tolovajem, biričem ga dadé.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 8,
        "poem_num": 99
    },
    {
        "poem_title": "Pričujoče poezije",
        "poem_text": "\nSme nekaj nas, ker smo Prešérnove, biti prešernih;\npesem kaže dovolj, kak je naš oče kroták.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 24,
        "poem_num": 100
    },
    {
        "poem_title": "Prijatlu Ferdinandu Schmidu",
        "poem_text": "\nNi mi prijetno\nnemško imé,\nsrčno pa ljubim\nkranjsko srcé.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 32,
        "poem_num": 101
    },
    {
        "poem_title": "Prošnja",
        "poem_text": "\nPo drugih se oziraj,\nne morem ti branit’;\nše men’ oči odpiraj,\nmi gledat’ daj njih svit!\n\nObešajo glavice,\nni rožam mar cvetet’;\nmolčijo v gozdu ptice,\nne ljubi se jim pet’.\n\nNe letajo čebele,\nkrog cvetja ne šumé;\nc’lo ribice vesele\nse klavrno držé.\n\nŽaluje vsaka živa\nstvar, draga deklica,\nak dalje solnca skriva\nse luč rumenega.\n\nVeč rož ne raste v polji,\nveč nima ptičev hrib,\nčebel več kraj najbolji,\nveč nima voda rib,\n\nko misli jaz, ki spijo\nv ljubezenskih sanjàh,\nki si na dan želijo\nzleteti v pesmicah.\n\nAl perutnic razpeti\npred nimajo moči,\nda tvojih jim zasveti\nnebeška luč oči.\n\nAk hočeš, da jih sence\npomoril mraz ne bo,\nak hočeš, med Slovence\nda tvojo čast neso,\n\nvsaj name se oziraj,\nak nočeš me ljubit’;\noči mi vsaj odpiraj,\nmi gledat’ daj njih svit! —",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 4,
        "poem_num": 102
    },
    {
        "poem_title": "Prva ljubezen",
        "poem_text": "\nŽe miru srčnemu nevarna leta,\nmladosti leta so slovó jemale;\ndomače sem lepé poznal dekleta,\ndežel sem tujih videl hčere zale.\nBilà srcá prostost ni men’ odvzeta,\nže so prevzetne misli mi vstajale,\nde mal’ al nič ljubezen ne opravi\npri temu, ki se trdno v bran ji stavi.\n\nPrišlà lepôte rajske je devica —\nda videl bi ne bil podobe njene!\nRudeči zor osramoté nje lica,\nin nje oči nebeških zvezd plamene.\nNikdar več zdrav ne bo, ki ga puščica\npogleda bistrega v srcê zadene.\nKdo znal popisat’ ust bi ljubeznivost,\nnedolžnih prs snegá kdo zapeljivost!\n\nNamest’ iskàt’ zavetja v trumi gosti,\nko nji podobna stala je pred mano,\nki je od nje na zadnji petek v posti\nPetrarkovo biló srce užgano,\npogleda njen’ga vžival sem sladkosti,\ndokler da je srcé dobilo rano,\nki peče noč in dan me brez hladila,\nki ni dobiti ji nikjer zdravila.\n\nNe omečé je lica obledéne,\nne pesem žalostnih glasovi mili,\nin ne oči od spanja zapuščêne,\nsolzé ne, ki teko iz njih po sili.\nVeselje, mir zbežala sta od mene,\nobup topi srcé, ker se ne vsmili. —\nTako, kdor misli trdno stati, pade.\nNevarno gledat’ je dekleta mlade.\n\nZatorej, komur mar prostost je zlata,\ncvetočih deklic naj ne ogleduje!\nBilá miru sta men’ očesa tata,\nna svoje naj poglede skrbno čuje!\nOči odpró ljubezni dur’ in vrata,\nskoz té se naša pamet premaguje.\nKdor mene noče bogat’, sam bo zvedel,\nv nesreče moje reva bo zabredel.",
        "poem_group": "Različne poezije",
        "poem_subgroup": null,
        "group_num": 4,
        "subgroup_num": null,
        "poem_inner_num": 5,
        "poem_num": 103
    },
    {
        "poem_title": "Puščičarjem",
        "poem_text": "\n1.\nPuščičica brez žêla\n’z debelega je čela.\n\n2.\nPuščičar naj imá glavíco zvito!\nTerzít neslan je, kdor ima zabito.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 27,
        "poem_num": 104
    },
    {
        "poem_title": "Ran mojih bo spomin in tvoje hvale",
        "poem_text": "\nRan mojih bo spomin in tvoje hvale\nglasil Slovencem se prihodnje čase,\nko mi na zgodnjem grobu mah porase,\nv njem zdanje bodo bolečine spale.\n\nPrevzetne kakor ti dekleta zale,\nko bodo slišale teh pesmi glase,\nsrcá železne d’jale proč opase,\nzvestó ljubezen bodo bolj spošt’vale.\n\nVremena bodo Kranjcem se zjasnile,\njim milše zvezde kakor zdaj sijale,\njim pesmi bolj sloveče se glasile.\n\nVendèr te bodo morebit’ ostale\nmed njimi, ker njih poezije mile\niz srca svoje so kali pognale.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 2,
        "poem_num": 105
    },
    {
        "poem_title": "Ravnikarju",
        "poem_text": "\nGorjancev naših jezik potujč’vavši\nsi kriv, da kolne kmet molitve bravši.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 13,
        "poem_num": 106
    },
    {
        "poem_title": "Repiču",
        "poem_text": "\nV Ljubljani je možìč,\nki misli, da je ptìč;\npa je le ptiča kosìč —\nRepìč.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 31,
        "poem_num": 107
    },
    {
        "poem_title": "Ribič",
        "poem_text": "\nMlad ribič cele noči vesla.\nVisoko na nebu zvezda migljá,\nnevarna mu kaže pota morjá.\n\nVeč let mu žarki zvezde lepé\nljubezen sijejo v mlado srcé,\nmu v prsih budijo čiste željé.\n\nAk kakšen vihar od daleč pretí,\nak kakšen se morski som privalí,\nak kako mu brêzno nasproti reži,\n\nna zvezdo gled’joč vhiti, je otet;\nmlad ribič od čistega ognja vnet\npo morju je varno veslal več let.\n\nEnkrat se valovi morjá razdelé,\nprikažejo ’z njih se dekleta lepé,\ndo pasa morske dekleta nagé.\n\nSe kopljejo, smejajo, tak pojó:\n»O srečen ribič, srce zvestó!\nKak dolgo še misliš ti gledati v njo?\n\nPovej nam, ribič, povej zares,\nal čakaš, da pade zvezda z nebes,\nal, da bi k nji zletel, čakaš peres?\n\nBiló bi drugemu čákat’ dolg čas,\nbilo bi drugemu čakati mraz,\nbi drugi se ne ogibal nas.\n\nNocoj bi drugi odprl oči,\nbi videl, kak blizu strelca stoji\nlepôta, ki zanjo srcé ti gori.» —\n\nO, res je, da bi tako ne biló!\nVse res, kar dekleta morske pojó;\nobup mu zaliva srce zvestó.\n\nFant s celo močjo se v veslo uprè,\nni mar skalovjà mu, viharjev ne,\nnič več se na zvezdo ne ozrè.\n\nNaprej brez miru svoj čoln drvi;\nal tak za pevkami ribič hiti,\nkdo ve, al sam pred seboj beži?\n\n’Zgubljèn je, vtopljèn, se bojim ...\nKdor ljubi brez upa, ga svarim,\nnikar naj ne veslá za njim! —",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 10,
        "poem_num": 108
    },
    {
        "poem_title": "Sanjalo se mi je, da v svetem raji",
        "poem_text": "\nSanjalo se mi je, da v svetem raji\nbilà sva srečna tam brez zapopadka.\nBilà je proč življenja doba kratka,\nkjer me od tebe loč’jo časi, kraji.\n\nSedela z Lavro ti si sestra mlaji,\npred vama je bilà dni prejšnjih pratka;\nbilà med vama govorica sladka,\nkakó slovela ktera je od vaji.\n\nIn tam na tehtnico svet’gà Mihela\ns Petrarkom d’jala sva sonete svoje —\nvisoko moja skled’ca je zletela.\n\nPrid’jala čednosti sva nje in tvoje\nvsak svojim pesmam, in skodela\nnjegà bilà ni niž’ od skled’ce moje.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 9,
        "poem_num": 109
    },
    {
        "poem_title": "Sila spomina",
        "poem_text": "\nDrug ti je v skrbno nastavljene mreže\nnestanovitno zasačil srcé;\nvendar namene še nekaj te veže,\nkaj da je, komaj med nama se ve.\n\nMarsikdaj se govorica ti zmeša,\nko me zagledaš med drug’mi ljudmi;\nmarsikdaj tvoje srce me pogreša,\niščeš okoli me s plašnim’ očmi.\n\nVečkrat, ko vtrujena praznega hrupa\nv misli zamaknjena sama sediš,\nvsili v spomin se ti pevec brez upa,\nstari čas skoraj nazaj si želiš.\n\nMarsikdaj, ko ti tvoj ljubi zapoje,\nsreče v ljubezni se baha vesel,\nv srcu te zbadajo pesmice moje,\nki jih od njene nesreče sem pel.\n\nSama sodila si pred me nemilo,\nsama me zmerom še sodiš ostró;\npravijo vendar, da slabo plačilo,\nkdor me pri tebi zatoži, dobó.\n\nTrdna med nama vzdiguje se stena\n’z brezdna globoc’ga do strmih nebes,\nvendar ne vzdrža želj skrivnih plamena,\nda bi ne mogel on švigniti čez.\n\nNe pozabiti jih, so te prosili\ndrugi, ne moje prevzetno srcé;\nv mislih ti niso, al mene po sili\npomnila boš ti do zadnjega dne.",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 8,
        "poem_num": 110
    },
    {
        "poem_title": "Slomšeku",
        "poem_text": "\nKer stara para zlomek\ndevištva preveč vzel,\nje njega mlajši, Zlomšek,\nprodajat’ ga začel.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 25,
        "poem_num": 111
    },
    {
        "poem_title": "Slovo od mladosti",
        "poem_text": "\nDni mojih lepša polovica kmalo,\nmladosti leta, kmalo ste minule!\nRodile ve ste meni cvetja malo,\nše tega rož’ce so se koj osule.\nLe redko upa solnce je sijalo,\nviharjev jeze so pogosto rjule.\nMladost, vendèr po tvoji temni zarji\nsrcé bridkó zdihuje. Bog te obvarji!\n\nOkusil zgodaj sem tvoj sad, spoznanje!\nVeselja dókaj strup njegov je vmoril:\nsim zvedel, da vest čisto, dobro d’janje\nsvet zanič’vati se je zagovoril.\nLjubezen zvesto najti, kratke sanje!\nZbežale ste, ko se je dan zazoril.\nModrost, pravičnost, učenost, device\nbrez dot žal’vati videl sem samice.\n\nSem videl, de svoj čoln po sapi sreče,\nkomùr sovražna je, zastonj obrača;\nkak veter nje nasproti temu vleče,\nkogàr v zibeli vid’la je berača;\nda le petica dá ime sloveče,\nda človek toliko velja, kar plača.\nSem videl čislati le to med nami,\nkar um slepí z golj’fijami, lažami.\n\nTe videt’, grji videti napake,\nje srcu rane vsekalo krvave.\nMladosti jasnost vènder misli take\nsi kmalo iz srca spodi in glave.\nGradove svitle zida si v oblake,\nzelene trate stavi si v puščave;\npovsod vesele lučice prižiga\nji up golj’fivi, k njim iz stisk ji miga.\n\nNe zmisli, da dih prve sap’ce bode\nodnesel to, kar misli so stvarile;\npozabi koj nesreč prestanih škode\nin ran, ki so se komaj zacelile,\ndoklèr, da smo brez dna polnili sode,\n’zučé nas v starjih letih časov sile.\nZato, mladost, po tvoji temni zarji\nsrce zdih’valo bo mi. Bog te obvarji!",
        "poem_group": "Različne poezije",
        "poem_subgroup": null,
        "group_num": 4,
        "subgroup_num": null,
        "poem_inner_num": 6,
        "poem_num": 112
    },
    {
        "poem_title": "Soldaška",
        "poem_text": "\nPet črevljev merim, palcev pet.\nAdijo, ljub’ca, starši,\nin z Bogom vi, tovar’ši!\nDopolnil sem devetnajst let;\npet črevljev merim, palcev pet,\nin čvrste sem postave\nod nog do glave.\n\nOčetov dom, tí ná slovó!\nKdor ni za boljšo rabo,\nnaj var’je dom in babo,\nal v šolah beli si glavó!\nJunaka vabi boj, ne bo\nse trudil on a peresom,\nin ne z drevesom.\n\nUčeni stan je zanič’van;\nskrbi in huda leta\nmoré uboz’ga kmeta;\nnajprvi stan soldaški stan;\nsoldat živi vesel v en dan,\nsej cesar dá pol hleba,\nin kar je treba.\n\nDomá povsod, domá nikir,\nobhodi dosti sveta;\nzavolj njegà dekleta,\nženice imajo prepir.\nIn kadar zapusti kvartir,\nsi marsiktera z’ hiše\nsolzice briše.\n\nLe eni ljubici je zvest,\nti ljub’ci čast se pravi,\nta gre ž njim v boj krvavi;\nga spremi čez goré brez cest\nin čez ozidje trdnih mest,\nkjer smrt junaške brate\npovabi v svate.\n\nSej vem, da mora vsak umret’,\nin iti vsak k pokoju,\nna post’lji ali v boju,\npotrta starost, mladi cvet. —\nPet črevljev merim, palcev pet;\nveselo čem živeti,\njunaško — vmreti.",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 11,
        "poem_num": 113
    },
    {
        "poem_title": "Strunam",
        "poem_text": "\nStrune, milo se glasite,\nmilo, pesmica, žaluj!\nSrca bolečine skrite\ntrdosrčni oznanuj:\n\nKak bledi mi moje lice,\nkak umira luč oči,\nkak teko iz njih solzice,\nki ljubezen jih rodi;\n\nod želja kako zdihuje,\npo-nji hrepeni srce,\nkak mu je veselje tuje,\nkak od sreče nič ne ve;\n\nkak s seboj me vedno vleče,\nkoder hodi, njen obraz,\nkak obličje nje cveteče\nv srcu nosim vsaki čas;\n\nin kak ve, ki bi nje hvalo\nrade pele zanaprej,\nak se ne usmili kmalo\nmor’te vtihnit’ vekomej.\n\nTé in take ve nosite\ntožbe, strune, tje do nje;\nako mor’te, omečite\nneusmiljeno srce! —",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 1,
        "poem_num": 114
    },
    {
        "poem_title": "Svarilo",
        "poem_text": "\nOndan si začela\notrok pred, cvetet’;\nže rož’ca si cela,\nsi hvala deklet.\n\nMladenče že vnemaš\nz nevarnim’ očmi;\njih Rêz’ki prevzemaš,\nji delaš skrbi. —\n\nDas’ vinček je kisel,\nz vodico nalit,\nzaljubljena misel\njih vodi ga pit.\n\nKrog tebe slepari\nse škric iz štacun,\nin dohtar ta stari,\noskuben kopun.\n\nOf’cirček se vstavi,\nte vpraša, odkod?\nSkrivaj te pozdravi\n’z kanclije gospod.\n\nKlobuka ne vzdigne,\nse modro drži;\nz očmi le pomigne,\nse ljub’ce boji.\n\nLjubezni se braniš,\nnje môči si kos,\nti druge le raniš,\njih vodiš za nos.\n\nJe lepa b’la včeraj,\nal’ danes več ni.\nPredolgo ne ’zberaj:\nČas, Pep’ca, hiti! —",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 12,
        "poem_num": 115
    },
    {
        "poem_title": "Sveti Senan",
        "poem_text": "\nZato, da b’ od ženskih ne bil zapeljan,\npodal na otòk se je sveti Senán.\nValovi šumijo okrog in okrog,\notòk ni dotaknjen od ženskih bil nog.\n\nNa morji se vzdigne prav velik vihar,\nvse kliče svetnike na pómoč mornar.\nStrašnó se valovi, vetrovi tepó,\nin strele letijo, grom trese nebó.\n\nTje barko k otoku vihar pridrvi,\nz nje deklica stopi z nebeškim’ očmi.\nDve skal’ci vzdiguje strah prsi mokré ...\nSenánus je zmoten, se d’jat kam ne vé.\n\n»Vihar me pridrvil je sèmkaj do vas.\nPod streho vzemite me, oče, ta čas,\nda se posušim, in prosite Bogá,\nda pošlje drug veter, da vreme nam dá!« —\n\n„»Za vreme,«“ ji reče, „»jaz hočem molit’,\nna tem pa otoku ne smeš se mudit’!\nMenih sta in ženska nasprotne stvari ...\nLe hitro od tod proč, ker se že mrači!«“\n\nPoklekne in prosi za vreme Bogá.\nPoležejo koj se valovi morjá,\nin luna zasije, zvedri se nebó ...\nProč deklico mokro vetrovi nesó.\n\nSenanu se sanja potem vse noči\nod deklice nedrij, od njenih oči;\nda v smrtno bolezen pogreznil jo mraz,\nin da jo spovedat’ zamudil je čas.\n\nIn kadar vihar spet na morji buči,\npo barki ozira se s skrbnim’ očmi.\nAk žensko pridrvil vihar bi tje v stran,\npod streho bi vzel jo, spovedal Senán.\n\nTam čaka zastonj in zastonj se kesá.\nNazaj med ljudi se Senánus podá.\nOd tod se menihi ženstvà ne bojé,\nza dušo in truplo njih radi skrbé.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 15,
        "poem_num": 116
    },
    {
        "poem_title": "Šmarna gora",
        "poem_text": "\nVi, ki hodite na sveto\nŠmarno gôro, blagor vam!\nHvalit mater v nébo vzeto;\nal’ gorjé odlašavcam,\nki tak dušo svojo črt’jo,\nda it’ opusté pred smrtjo\nroženkranc in litanije\nmôlit, hvalo pet Marije.\n\nKadar v noči ure svoje\nspolni vseh svetnikov dan,\ndokler zjutraj ne zapoje\nv čast Marije zvon glasan:\ngôr’ na goro — strašno res je —\nmrtvih hodijo proces’je\nroženkranc in litanije\nmôlit, hvalo pet Marije.\n\nVseh stanov so trume plašne,\nto se vidi z njih oblek;\nvidijo se štole mašne,\nžida in hodnik vse vprek ...\nKdo ste, romarji vi čudni,\nki zdaj molite netrudni\nroženkranc in litanije\nin pojête čast Marije?\n\n»Mi v duhovskem oblačili\nsmo sejali seme zmot,\nslepci smo ljudem branili\nsèm na sveto božjo pot.\nZavolj’ tega iz vic hod’mo,\nžalostne proces’je vod’mo\nroženkranc in litanije\nmôlit, hvalo pet Marije.\n\nRomarjev za nami truma,\nki je ni mogoče štet’,\nkristijani so brez uma,\nki so hô’tli nam verjet’.\nV vicah delajo pokoro,\nz nami hodijo na góro\nroženkranc in litanije\nmôlit, hvalo pet Marije!\n\nKdor odrasel gre iz svéta\nKranjcev, da ni tukaj bil,\nv hiši večnega Očeta\nse ne bo préd veselil,\ndokler ne dočaka dneva,\nda sèm z nami pride reva,\nroženkranc in litanije\nmôlit, hvalo pet Marije.\n \nNaj tedàj odprè ušesa,\nkdor bo slišal pesem to,\npréd ko duša od telesa\nv smrti se ločila bo,\nsam naj al s proces’jo farno\npride gôr na gôro Šmarno\nroženkranc in litanije\nmôlit, hvalo pet Marije!\n\nTega, ki na góro hodi,\nbo Marija var’vala,\nda ne bo peklenski zlodi\nv smrtni uri zmotil ga.\nOn bo šel v nebesa srečno,\ngôri z angeljci bo večno\nroženkranc in litanije\nmôlil, hvalo pel Marije.«",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 17,
        "poem_num": 117
    },
    {
        "poem_title": "Tak, kakor hrepeni oko čolnarja",
        "poem_text": "\nTak, kakor hrepeni oko čolnarja\nzagledat’ vaj’ni zvezdi, Dioskuri,\nkadár razgraja piš ob hudi uri,\nko se tepo valovi, grom udarja.\n\nZakaj, ak vaj’nih zvezd zasije zarja,\nvetrovom Eol koj zaklene duri;\npo morji, po razjasnjenem azuri\nkraljuje mir, potihne šum viharja.\n\nTak, draga deklica, zvezd tvojih čakam,\ntako in bolj še čakam hrepeneče\noči zagledat’ tvojih svetle žarke.\n\nZakaj, ak tí reko bežat’ oblakam,\nak še tako vihari jeza sreče,\nnebo se koj zvedrí krog moje barke.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 3,
        "poem_num": 118
    },
    {
        "poem_title": "Tri želje (A. Grün)",
        "poem_text": "\nKo želje bi veljale kaj,\ntri žêlel bi rečí:\ndeklìč bel, črni pop, konjìč\nželjé bilé bi tri.\n\n»Čemú, povej, bi bil deklìč?«\nPar mene veselí;\nne da bi molil, zdihovàl,\ndveh temu treba ni.\n\n»Čemú, povej, bi bil ti pop?«\nZavolj’ lahké vestí;\nče večkrat sta po dva samá,\nlahko se kaj zgodí.\n\n»Čemú, povej, bi bil konjìč?«\nDa jahal bi vse dni\nod deklice do popa tje,\nod tam pred nje oči.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 21,
        "poem_num": 119
    },
    {
        "poem_title": "Turjaška Rozamunda",
        "poem_text": "\n»Hrast stoji v Turjaškem dvoru,\nvrh vzdiguje svoj v oblake.\nV sencu pri kamniti mizi\nzbor sedi gospôde žlahtne,\nker Turjačan spet gostuje\nRozamundine snubače.\n\nRozamunda, roža deklic,\nčast dežele je domače:\nnje pogledi, svitle strele\nz neba jasnega poslane,\ndeleč krog junakov srcem\nvžigajo skeleče rane.\n\nDókaj jo baronov snubi:\ntroje iz dežele laške,\ntroje iz dežele nemške,\ntroje ’z štajerske in kranjske,\nino zraven Ostrovrhar,\nki so boji mu igrače.\n\nLep junak srcé bil vnel je\ngospodične z’lo košate,\nki ukaže mu, da prosi\nod očeta jo in žlahte.\n\nNjemu oče nje napravi\nimenitno gostovanje;\nRozamundo mu obljubi,\nreče mu pripeljat’ svate\nv treh nedeljah, da nevesto\n’z hiše spremijo domače.\n\nTje h gospôdi se približa\npevec razglašêne slave;\nprošen strune vbere, poje\ndela vitezov junaška\nin deklet oči nebeške,\nsrca od njih ognja vžgana.\n\nKo premolkne, ga popraša\nteta Rozamunde zale,\nda bi jo čez vse pohvalil,\nreče mu besede take:\n\n»Ti povej nam, ki obhodiš\nbližnje ino daljnje kraje,\nkje bi neki dèkle rastlo\nlepše od neveste naše?«\n\n„»Bog jo živi gospodično,\nBog ji hčere daj enake,\ntak cvetoče, tak sloveče,\nBog ji sine daj junake!\nPod cesarjem zdaj najlepši\ncvet turjaška roža raste.\nSestra bašetova v Bosni,\nsolnce vse lepote zdanje\npo vsem svetu razglašêna,\nako slave glas ne laže,\nsama bi vtegnila biti\nlepša od neveste vaše.«“\n\nNi nevesti všeč, kar reče,\nmal’ odgovor ji dopade.\nLica spremeni rudeča,\nnejevolja jo prevzame.\nOstrovrharja pogleda,\nreče mu iz jeze nagle:\n\n»Slišim, da so Bosnijaki\nv sužnost gnali kristijane.\nRes, junakom je sramota,\nda jih še obklada jarem!\nMeč opaši, Ostrovrhar,\nhlapce zberi in prijatle,\nbašetovo izpeljite\nsestro, ako kaj veljate!\nRadi bodo dali Turki\nzanjo naše vam rojake. \nBrez otrok moj zakon bodi,\nbrez veselja leta stara,\nako šla bom pred k poroki,\nako pred moža objamem,\nko pripelješ Bosnijanko\nv grad turjaški, da verjamem,\nde je take res svitlobe\nturško solnce, kakor slave!« —\n\nŽenin, z njo obljubljen, svoje\nzbere Ostrovrhar hlapce,\npo prijatle bližnje pošlje\nin si oster meč opaše;\nročno jezdi nad Turčine,\nspolnit voljo svoje drage.\nNe globoka reka Kolpa,\nne vdrže ga turške straže.\nMeč krvavi v močni desni\npred seboj drvi Bosnjake,\nbašetovi grad razdene,\nreši ’z sužnosti rojake,\nz njimi bašetovo lepo\nsestro vitez s sabo vzame,\nčrnooko, svetlolično,\nrasti in podobe rajske.\nVseh lepot bilà je solnce,\nki so tisti čas sijale.\n\nBolj ko lepa Rozamunda\nlepša Lejla mu dopade; \nv grad turjaški je ne pelje,\nna svoj grad domu jo vzame.\nCvet junakov, Ostrovrhar,\nji srce nedolžno gane.\nVero zapusti Mahóma,\nturške šege in navade.\nKo bilà se naučila\nvseh resnic je vere prave,\njo je krstil, potlej njiju\nje poročil grajski pater.\n\nRozamunda grede v klošter,\nčast ljubljanskih nun postane.",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 4,
        "poem_num": 120
    },
    {
        "poem_title": "Učenec",
        "poem_text": "\nKlel je neki mlad učenec\npust na pepelnično jutro;\nte besede je govoril\nv jezi svoji tisto uro:\n\n»O predpust, ti čas presneti,\nda bi več ne prišel v drugo!\nTi med materne petice\nsi poslal požrešno kugo,\nsi mošnjico mi rejeno\ndjal popolnama na suho. \nStari oče se bo praskal,\ngledala bo mati čudno,\nmalo penezov poslala,\ndokaj bosta mi naukov.\nVender to bi še prenesel,\nto še ni največje hudo.\n\nO predpust, ti čas presneti,\nda bi več ne prišel v drugo!\nSem obesil zavolj tebe\ndokaj časa uk na kljuko;\ntreba prečuvati bode\nveč noči s prižgano lučjo,\ndolgo si glavó beliti,\nda popravim spet zamudo.\nVender to bi še prenesel,\nto še ni največje hudo.\n\nO predpust, ti čas presneti,\nda bi več ne prišel v drugo!\nSi omožil dokaj deklic,\nin med njimi mojo ljub’co,\nmlado deklico nezvesto,\nlepo Reziko nemškuto,\nza katero rad bi dal bil\nkri, življenje, svojo dušo ...\nDa si njo mi ti omóžil,\noh, to je največje hudo!« —",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 2,
        "poem_num": 121
    },
    {
        "poem_title": "Ukazi",
        "poem_text": "\nDa ne smem, si ukazala,\nbelih rok se dotaknit’;\nzved’la, deklica si zala,\nkako znam pokoren bit’.\n\nDa ne smem, si ukazala,\nod ljubezni govorit’;\nzved’la, deklica si zala,\nkako znam pokoren bit’.\n\nMoram da, si ukazala,\nhojo k tebi opustit’;\nzved’la, deklica si zala,\nkako znam pokoren bit’.\n\nMoram da, si ukazala,\ntebe se povsod ognit’;\nzved’la, deklica si zala,\nkako znam pokoren bit’.\n\nZraven si mi ukazala,\nda te moram pozabit’;\nbogal, deklica bi zala,\nko bi moglo se zgodit’.\n\nAl srcé mi drugo vstvari,\nal počakaj, da to bit’\nv prsih neha, — Bog te obvari!\nPred ni moč te pozabit’. —",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 6,
        "poem_num": 122
    },
    {
        "poem_title": "Ur temnih so zatirale jih sile",
        "poem_text": "\nUr temnih so zatirale jih sile\nvse pevca dni, ki té ti pesmi poje;\nobup, življenja gnus začela bôje,\nErin’je vse so se ga polastile.\n\nKo v vêži je Orest Dijane mile\nzadobil spet bil zdravje duše svoje,\ntak bi bilé se od ljubezni tvoje\nvmirile prsi, lica se zjasnile.\n\nZbežále so té sanje kratkočasne.\nBiló blisk nagel upanje je celo,\nki le temnejšo noč stori, ko vgasne.\n\nOd tod ni več srcé biló veselo;\nkakó bilé bi poezije jasne! —\nLej, torej je bledó njih cvetje velo.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 11,
        "poem_num": 123
    },
    {
        "poem_title": "Uvod",
        "poem_text": "\nValjhun, sin Kajtimara, boj krvavi\nže dolgo bije za krščansko vero.\nZ Avreljem Droh se več mu v bran ne stavi.\n\nKončano njijno je in marsiktero\nživljenje. Kri po Kraj’ni, Koratani\nprelita napolnila bi jezéro.\n\nGnijó po polji v bojih pokončani\ntrum srčni vojvodi in njih vojščaki.\nSam Črtomir se z majhnim trôpom brani.\n\nBojuje se najmlajši med junaki\nza vero staršev, lepo bog’njo Živo.\nza Črte, za bogove nad oblaki.\n\nOn z njimi, ki še trd’jo vero krivo,\nbeži tja v Bôhinj, v Bistriško dolino,\nv trdnjavo zidano na skalo sivo.\n\nŠe dan današnji vidiš razvalino,\nki Ajdovski se gradec imenuje;\nv nji gledaš Črtomirovo lastnino.\n\nDevetkrat večja množ’ca jih obsuje\nin zveste straže krog in krog postavi,\nodvzame up jim vse pomoči tuje.\n\nVisôke odre tamkaj si napravi,\nzidovje podkopuje, vrata seka;\nne polasti se njih, ki so v trdnjavi.\n\nŠest mes’cev moči tla krvava reka,\nSlovenec že mori Slovenca, brata —\nkakó strašnà slepôta je človeka!\n\nKo niso meč, sekira in lopata\njih mogle, lakota nepremagljiva\npreti odpreti grada trdna vrata.\n\nDalj Črtomir jim reve ne zakriva,\nbesede té tovar’šem reče zbranim:\n»Ne meč, pregnala bo nas sreča kriva!\n\nLe malo vam jedila, bratje, hranim.\nBranili smo se dolgo brez podpore;\nkdor hoče se podati, mu ne branim!\n\nKdor hoče vas dočakat’ temne zore,\nneproste dni živet’, nočém enake,\nne branim mu, al jutra čakat’ more!\n\nS seboj povabim druge vas junake,\nvas, kterih rama se vkloniti noče.\nTemnà je noč, in stresa grom oblake.\n\nSovražnik se podal bo v svoje koče.\nLe majhen prostor je tje do goščave;\nto noč nam jo doseči je mogoče.\n\nNajveč svetá otrôkom sliši Slave!\nTje bomo našli pot, kjer nje sinovi\nsi prosti vol’jo vero in postave.\n\nAk pa naklonijo nam smrt bogovi —\nmanj strašna noč je v črne zemlje krili,\nko so pod svetlim solncem sužni dnovi!« …\n\nNe zapusti nobeden ga v ti sili,\nmolčé orožje svoje vsak si vzame.\nStrahljivca v celem ni imèl števili.\n\nAl komaj vrata so odprta, vname\nse strašni boj, ne boj, mesarsko klanje:\nValjhun tam s celo jih močjo objame.\n\nTud’ on se je zanesel na njih spanje,\nprelesti mislil je ozidje grada\nin ponevédoma planiti nanje.\n\nKo svojo moč najbolj vihar razklada,\nokrog vrat straža na pomoč zavpije,\nin vstane šum, da mož za možem pada.\n\nKo se neurnik o povodnji vlije,\niz hriba strmega v doline plane,\nz deročimi valovami ovije,\n\nkar se mu zoper stavi, se ne vgane\nin ne počije préd, da jez omaga:\nTak vrže se Valjhun na nekristjane.\n\nNe jenja préd, doklèr ni zadnja sraga\nkrvi prelita, dókler njih kdo sôpe,\nki jim bilà je vera čez vse draga.\n\nKo zor zasije na mrličev trôpe,\nležé, k’ ob ajde žetvi al pšenice\npo njivah tam ležé snopôvja kôpe.\n\nLeži kristjanov več od polovice.\nMed njimi, ki so padli za malike,\nValjhún zastonj tam išče mlado lice\n\nnjegà, ki kriv moritve je velíke.",
        "poem_group": "Krst pri Savici",
        "poem_subgroup": null,
        "group_num": 8,
        "subgroup_num": null,
        "poem_inner_num": 2,
        "poem_num": 124
    },
    {
        "poem_title": "V spomin Andreja Smoléta",
        "poem_text": "\nČrne te zemlje pokriva odeja\nv grobu tihôtnem, naš bratec Andrej!\nVince zlató se v kozarcih nam smeja,\nv tvojo opombo pijêmo ga zdej.\n\nZbrani prijatli v spomin ga pijêmo\ntvojih veselih in žalostnih dni;\nzraven si take zdravljice pojêmo,\nde ni nesrečen, kdor v grobu leži.\n\nČedna postava bilà ti je dana,\nbistri je um ti z bogastvom bil dan;\nbolj’ga srca ni imela Ljubljana,\nkak si za srečo človeštva bil vžgan!\n\nKratko sijale so zvezde prijazne,\nv sanjah prijetnih te zibal je up;\njezo si sreče občutil sovražne,\nzgodaj okusil življenja si strup.\n\nDeklica druz’ga moža je objela,\nki od ljubezni do nje si bil vnet;\ntrešč’la v bogastvo nesreče je strela,\nkranjski v obupu zapustil si svet.\n\nVidel si Nemško, Francosko, Britansko,\nvidel si Švajca visoke goré,\nvidel si jasno nebo italjansko —\nsreče ni ranjeno našlo srcé.\n\nVidel povsod si, kak iščejo d’narje,\nkak se le vklanjajo zlat’mu bogú.\nKje bratoljubja si videl oltarje?\nS srcam obupnim si prišel domú.\n\nMogla umreti ni stara Sibila,\nde so prinesli ji z doma prsti;\nena se tebi je želja spolnila:\nv zemlji domači da truplo leži.\n\nV zemlji slovenski, v predragi deželi,\nki si jo ljubil presrčno ves čas,\nv kteri očetje so naši sloveli,\nktera zdaj ima grob komaj za nas.\n\nTežka človeku ni zemlje odeja,\nvzamejo v sêbe ga njene moči ...\nTrčimo, bratje, še vince se smeja,\ndolgo Smolétov spomin naj živi! —",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 15,
        "poem_num": 125
    },
    {
        "poem_title": "V spomin Matija Čopa",
        "poem_text": "\nTajati led naš še le začnè se,\npomlad je drugod že;\nv dragi slovenski vkročèn ni domovini vihar.\nStešemo svoj si čolnič nov,\nz Bogom ’zroč’mò ga valovom;\nni se navadil popréd brêzen se, skal ogibát’.\nZvezde, ki reš’jo, bilé so neznane,\nki čoln pogubijo;\nLelj bíl naš je krmár, drugi je bil Palinúr.\nTi nam otél si čolnič, si mu z jadrami\nkrmo popravil,\nti mu pokazal si pot pravo v deželo duhóv.\nSkrita nobena bilà ni zvezd ti\nnebá poezije,\nslednji je bil ti domač jezik omikan, učèn.\nStari Rimljan, kar svetá je gospod,\nkar Grecija modra,\nz Lahi Francoz, Španijol, Nemec in Albijonèc,\nČeh in Poljak, kar Rus in Ilir,\nkar rod naš slovenski\nslavnih izmislil si bil časa do tvoj’ga pisanj,\npolno si znanost imel njih,\nČop, velikan učenosti!\nTi si zaklade duhá Krezove bil si nabral.\nNisi zaklepal domá ti žlahtnega\nblagodarova,\nsebi ’zročeno mladost, druge si z njim bogatil.\nKomaj zastavil, rojak, si pero\npopréd praznujoče\nv ’zgubo veliko rodú, krivega dókaj zamud,\nv Save deroče valov vrtinčinah\nsmrt te zasači,\nglas ti zaprè besedi, ’z rok ti potegne pero.\nZemlja, nemili čuvaj, nam zaklad tvoj\nvaruje skopa;\ngrobu na tvojem oči materi Slavi rosé.\nNiso suhé nam prijatlom oči,\nko se spomnimo tebe,\nino predragih s teboj tvoje ljubezni daróv.\nSeme, ki ti zasejal si ga, že gre\nv klasje veselo;\nnam in za nami dokàj vnukom obeta sadú.\nNaj se učenost in ime, čast tvoja, rojak,\nne pozabi,\ndokler tebi dragó v Kraj’ni slovenstvo živi!",
        "poem_group": "Različne poezije",
        "poem_subgroup": null,
        "group_num": 4,
        "subgroup_num": null,
        "poem_inner_num": 2,
        "poem_num": 126
    },
    {
        "poem_title": "V spomin Valentina Vodnika",
        "poem_text": "\nV Arab’je puščavi\nse ptiček rodi.\nv odljudni goščavi\nsam zase živi.\n\nSo zvezde sestrice,\nmu mesec je brat;\nni dano mu ptice\nsi ljubico zbràt.\n\nZanj družba ne mara,\nin on ne za njo;\nv samôti se stara,\nmu leta tekó.\n\nNajslajše dišave,\nki zanje sam ve,\nnajžlahtnejše trave,\nkadila dragé.\n\nIn miro nabira\nnetruden vse dni,\nse vbada, se vpira,\nza smrt le skrbi.\n\nGrmado ’z njih dela\nprileten samčè;\nko pride smrt bela,\nna njej se sežgè.\n\nVen plane ’z plamena,\ns svetlôbo obdan,\nsloveč’ga imena\ntič Fênis na dan.\n\nTak pevec se trudi,\nsamôten živi,\nse v slavi, ko zgrudi\nga smrt, prerodi. —",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 14,
        "poem_num": 127
    },
    {
        "poem_title": "Velika, Togenburg, bilà je méra",
        "poem_text": "\nVelika, Togenburg, bilà je méra\ntrpljenja tvoj’ga; moje ga premaga.\nNazadnje omeči se tvoja draga,\nti vsak dan ôkno celice odpéra.\n\nOd zora srečen upaš do večera,\nda bo vid’joča nje podoba blaga,\nin ko ti že priteče smrtna sraga,\nse še zaúpljiv k nji pogled ozera.\n\nV nebesih nje oči jaz videt’ menim,\nkadàr predrznem vanje se ozreti,\ndva jezna kéruba z mečam ognjenim.\n\nDa bi ne žalil je, v vednem trepeti\nbežim jaz revež pred pogledom njenim;\nnoben mi žar’k v življenja noč ne sveti.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 10,
        "poem_num": 128
    },
    {
        "poem_title": "Vi, ki Vam je ljubezni tiranija",
        "poem_text": "\nVi, ki Vam je ljubezni tiranija\nneznana bolj ko so studenci Nila,\nvi, ki samó vestè, kaj posojila\nnesó, kaj hiše, polje, kaj kupčija!\n\nIz vas si marsikteri glavo vbija,\nal pojem res brez upanja plačila,\ngotovi, da bi je ne omečila\nlabudova ’z prs mojih melodija.\n\nPovejte vi mi, slepi modrijani!\nAl trud’jo za dobiček, za petico\nv Ameriki se črni Afrikani?\n\nDal v hujšo služnost me je bog s puščico,\nkakòr trpé med Turki jo kristjani …\nKogá nek’ imam upati pravico!",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 18,
        "poem_num": 129
    },
    {
        "poem_title": "Viharjev jeznih mrzle domačije",
        "poem_text": "\nViharjev jeznih mrzle domačije\nbilè pokraj’ne naše so, kar, Samo,\ntvoj duh je ’zginil, kar nad tvojo jamo\npozabljeno od vnukov veter brije!\n\nOblóžile očetov razprtije\ns Pipínovim so jarmom sužno ramo;\nod tod samó krvavi punt poznamo,\nboj Vitovca in ropanje Turčije.\n\nMinuli sreče so in Slave časi,\nker vredna dela niso jih budile,\nomolknili so pesem sladki glasi.\n\nKar niso jih zatrle časov sile,\nkar raste rož na mladem nam Parnasi,\nizdíhljaji, solzé so jih redile.",
        "poem_group": "Soneti",
        "poem_subgroup": "Sonetni venec",
        "group_num": 7,
        "subgroup_num": 7,
        "poem_inner_num": 8,
        "poem_num": 130
    },
    {
        "poem_title": "Vodnik",
        "poem_text": "\nPre’blečen sem meníšič bil,\nin rad sem pel, še rajši pil.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 12,
        "poem_num": 131
    },
    {
        "poem_title": "Vrh solnca sije solncev cela čreda",
        "poem_text": "\nVrh solnca sije solncev cela čreda\npo néba svetlih potih razkropljêna;\nod solnca, ljub’ga svoj’ga, zapuščêna\njih zemlja celo noč z veseljem gleda.\n\nKo se zlatí oblakov truma bleda,\nnazaj pripelje zarja ga rumena;\ntak zemlja je v ljubezni vsa ’zgubljêna,\nda vanje ne obrne več pogleda.\n\nKar zvezd nebo, deklet ima Ljubljana.\nRad ogledujem vas cvetočelične,\nljubljanske ljubeznive gospodične!\n\nAl dragi taka moč je čezme dana,\nda vpričo nje sem slep za vse device,\nzamaknjen v mil’ obraz srcá kraljice.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 2,
        "poem_num": 132
    },
    {
        "poem_title": "Vso srečo ti želim",
        "poem_text": "\nDeklè s svetlim’ očmi,\nenake tebi ni!\nGori, gorelo bo\nsrce za te samo.\nVso srečo ti želim,\nnaj bo z menoj al z njim!\n\nKo pred menoj stojiš,\nsijati mi pustiš\noči nebeško luč,\nki vseh src ima ključ:\nVso srečo ti želim,\ndekle, z menoj, ne z njim!\n\nKo pa obračaš proč\nnalašč obraz cvetoč,\npogled tvoj sem ter tje\npo njem ozira se:\nVso srečo ti želim,\nz menoj ne, ampak z njim!\n\nKo moje žalostne\nzbude te pesmice,\npustiš post’ljo gorkó,\nnastavljaš njim uho —\nvso srečo ti želim,\ndeklè, z menoj, ne z njim.\n\nKo ti pa drugi dan\npozabiš mojih ran,\nte vidim z njim kremljat’,\nsladko se posmeh’vat’ —\nvso srečo ti želim,\nz menoj ne, ampak z njim!\n\nKo mislim, kak bi bil\njaz srečen, ak ovil\nkrog pasa bi roké,\nte stisnil na srcé:\nVso srečo ti želim,\ndeklè, z menoj, ne z njim!\n\nKo v plesu se vrtiš,\nna prsih mu sloniš,\nod rok obsežena\nz rokám’ obsegaš ga —\nvso srečo ti želim,\nz menoj ne, ampak z njim!\n\nNe sme več bit’ tako!\nDaj enemu slovo!\nBolj’ je nesrečen bit’,\nko srečo z njim delit’. —\nVso srečo ti želim,\nnaj bo z menoj al z njim!",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 13,
        "poem_num": 133
    },
    {
        "poem_title": "Vzrok nezlatega veka",
        "poem_text": "\nPrišlì bi že bili Slovencem zlati časi,\nak klasik bil bi vsak pisar, kdor nam kaj kvasi.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 2,
        "poem_num": 134
    },
    {
        "poem_title": "Zapuščena",
        "poem_text": "\nJe za druzega dekleta\nzdaj ljubezen tvoja vneta;\njezik ji lažniv’ obeta,\njo peljati pred oltar.\nBog te obvar’!\n\nDa prisegel, si obljubil,\nda boš mene sámo ljubil,\nda ne boš ti druge snubil,\nni ti v mislih več nikdar.\nBog te obvar’!\n\nDa srce, ki je gorelo\nle za te, življenje celo\nnikdar več ne bo veselo,\nkaj je tebi tega mar!\nBog te obvar’!\n\nBog obvar’ te zdaj in vedno,\nBog obvar’ te z ljub’co čedno,\nBog men’ uro daj posledno\npred, ko gresta pred oltar!\nBog te obvar’!",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 17,
        "poem_num": 135
    },
    {
        "poem_title": "Zarjavela devica",
        "poem_text": "\nV tridesetem d’vičica\nreva še samičica\nprebritkó je stokala,\nmilo, milo jokala:\n\n»Oj me, oj me, vbožica!\nSem cvetlà ko rožica,\nen’mu b’là sem milija,\nko dišeča lilija.\n\nSrce se mu vnelo je,\nmu zvestó gorelo je;\nme prevzetnost zapeljá,\nnisem rekla ne al dá.\n\nPtič zijalast priletí,\nna liman’ci obvisí;\nfantič ga ne gre lovit,\nmisli boljši lov dobit’.\n\n’Ztrebi se počasi ptič,\nprazen gre domu fantič,\ngre z objokanim’ očmi,\nvjel da lep’ga tička ni.\n\nČakala sem boljšega,\nčakala sem goršega,\ndokler me pozabil je,\nz drugo se obabil je.\n\nTekel čas je mladih dni,\npome b’lo nikogar ni ...\nStara sem samičica,\nzarjavela d’vičica.«",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 14,
        "poem_num": 136
    },
    {
        "poem_title": "Zastavica",
        "poem_text": "\nI.\nŠestero črk je zvezanih takó,\nda, če zapóred ena odletí,\nvender ostanek prazen glas ne bo\nampàk pomembno drugo zadobí:\nbeseda laška je z vsemi šestémi\nin taka tudi s črkami petémi,\nlatinska s štirimi je, kranjska s trémi,\nin z dvéma črkama je spet Kranjica,\npri vseh naródih je domá samica.\n\nII.\nKraj je beseda s črkami šestémi,\nv kter’ga hodi marsikdo s petémi,\nki ga spoznal boš po napeti štuli,\nin da le svôjo, to neumno tuli;\nakò nadlégo meni dela, z njim,\nkar s štir’mi črkami povem, storim.\nKar šest njih ne storí nikdar z ljudmi,\nlahko storé v sintáksi črke tri;\npriganjam z dvema te, ak šè se trudi\nz uganko glava, samka se ti čudi.",
        "poem_group": "Zabavljivi in drugi napisi",
        "poem_subgroup": null,
        "group_num": 5,
        "subgroup_num": null,
        "poem_inner_num": 41,
        "poem_num": 137
    },
    {
        "poem_title": "Zdravilo ljubezni",
        "poem_text": "\nJe ljubemu ljub’ca, lepôte cvet,\numrla stara le osemnajst let.\n\nMladenič obljubi ostati ji zvest,\nse noč in dan jokal je mes’cev šest.\n\nSe milo je jokal, je milo zdih’val,\ngrob njeni je vsak dan obiskoval.\n\nGa mati tolaži, tako govori:\n»Jaz imam tri brate, tí ujce tri.\n\nBrat prvi kupèc je; on kupe zlatá,\nna mero ta ujec tvoj íma srebrá.\n\nOd mesta do mesta se vozi vesel.\nPo svetu on rad s seboj te bo vzel.\n\nPodaj se k njemu, pregledej svet!\nPo svetu boš dókaj videl deklet.\n\nBolj umne, bogate, bolj lepé\nboš videl, pozabil podobo nje.\n\nAl ak ne znebiš se srčnih ran,\nnazaj spet pridi čez let’ in dan!\n\nMi v kloštru prebiva drugi bràt,\ntvoj drugi je ujec učen opàt.\n\nOpàt in menihi, modri možjé,\ngotovo ti bodo ozdrav’li srcé.\n\nSamota, post, učenost, brevir,\nnazaj ti spet dali bodo mir.\n\nAl ak ne znebiš se srčnih ran,\nnazaj spet pridi čez let’ in dan!\n\nMoj tretji brat vojsken je poglavar.\nSpet pridi nazaj, ne obupaj nikar!\n\nDo srca veliko íma oblast\nvojščakov ljubica, presvitla čast.\n\nPred, ko da preteče let’ in dan,\nna vojski se znebil boš srčnih ran.«\n\nSe dolg’ ugovarjal, branil je —\nni vbranil se prošnjam matere.\n\nPrijazno kupèc mu rôko poda,\nne zdi se mu škoda zlatá, ne srebrá.\n\nOd mesta do mesta s seboj ga je vzel,\nga prosil in silil, da bil bi vesel.\n\nOkoli mu deleč pokazal je svet,\npovsod je dosti videl deklet.\n\nBogate je videl, umne, lepé;\npozabil ni vendar ljub’ce bledé.\n\nIn kadar preteče let’ in dan,\nspet k materi pride bolj bolan.\n\nKo pred, vsak dan obiskuje grob nje,\ntam milo zdihuje in toči solzé.\n\nPoda se v klošter, kjer materni brat\nje, ujec njegov, učen opàt.\n\nOpàt in menihi, modri možjé,\nnobeden srcá ozdravit’ ne ve.\n\nSe posti, uči se in moli brevir,\nnazaj se ne vrne v srcé mu mir.\n\nIn kadar preteče let’ in dan,\nspet k materi pride bolj bolan.\n\nVsak dan obiskuje, ko pred, grob nje\nin milo zdihuje in toči solzé.\n\n»Se k tretjemu ujcu podaj, moj sin,\nda srčnih znebiš se bolečin!«\n\nNa vojsko je šel, se srčno boj’val,\nčasti ni, mirú je tamkaj iskal.\n\nIn pred ko preteče let’ in dan,\ndo matere pride list poslan.\n\nList črno je zapečaten je bil ...\n»O mati, tvoj sin je mir dobil!« —",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 6,
        "poem_num": 138
    },
    {
        "poem_title": "Zdravljica",
        "poem_text": "\nSpet trte so rodile,\nprijatli, vince nam sladkó,\nki nam oživlja žile,\nsrcé razjasni in oko;\nki vtopi\nvse skrbi,\nv potrtih prsih up budi.\n\nKomú najpred veselo\nzdravico, bratje, č’mò zapet’?\nBog našo nam deželo,\nBog živi ves slovenski svet,\nbrate vse,\nkar nas je\nsinòv sloveče matere!\n\nV sovražnike ’z oblakov\nrodú naj naš’ga trešči grom!\nProst ko je bil očakov\nnaprej naj bo Slovencev dom!\nNaj zdrobé\nnjih roke\nsi spone, kjer jim še težé!\n\nEdinost, sreča, sprava\nk nam naj nazaj se vrnejo!\nOtrok kar ima Slava,\nvsi naj si v roke sežejo,\nda oblast\nin z njo čast,\nobilnost bodo naša last! —\n\nBog živi vas, Slovenke,\nprelepe, žlahtne rožice!\nNi take je mladenke,\nko naše je krvi deklè!\nNaj sinóv\nzárod nov\niz vas bo strah sovražnikov!\n\nMladenči, zdaj se pije\nzdravica vaša, vi naš up!\nLjubezni domačije\nnoben naj vam ne vsmrti strup! \nKer po nas\nbode vas\njo srčno branit’ klical čas. —\n\nŽivé naj vsi naródi,\nki hrepené dočakat’ dan,\nda, koder sonce hodi,\nprepir iz sveta bo pregnan!\nDa rojak\nprost bo vsak,\nne vrag, le sosed bo mejak!\n\nNazadnje še, prijatli,\nkozarce zase vzdignimo,\nki smo zato se zbrat’li,\nki dobro v srcu mislimo!\nDokaj dni\nnaj živi\nBog, kar nas dobrih je ljudij!",
        "poem_group": "Pesmi",
        "poem_subgroup": null,
        "group_num": 2,
        "subgroup_num": null,
        "poem_inner_num": 20,
        "poem_num": 139
    },
    {
        "poem_title": "Zgodi se včasih, da mehómedani",
        "poem_text": "\nZgodi se včasih, da mehómedani\npraznujejo buddhisti v daljni Kini,\nal ljudstva, kjer šopir’jo se bramini,\nen dan z med njimi vjetimi kristjani.\n\nVeselje onih glasen hrup oznani,\npojó trobente, piščal k tamburini;\nobhajajo v srcá ga globočini\nv samôtnih kotih tí z nočjó obdani.\n\nBil je tvoj god, glasnó so strune pele,\nobhajali so s petjem ga in plesom\nprijatli in prijatlice vesele.\n\nJaz praznoval sem z môkrim ga očesom,\nv samoti so za srečne dni puhtele\niz polnega srcá željé k nebesom.",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 14,
        "poem_num": 140
    },
    {
        "poem_title": "Zopet izdajavcu Volkmerovih pesem in fabul",
        "poem_text": "\nS Pompeja premagavcem: »καὶ σύ υἱέ!\nKaj tudi ti v nesreči meni dane,\no sin, zarastle že odpiraš rane,\nda spet iz njih rudeča kri mi lije!\n\nAl tvoja roka me na novo bije?\nKaj moja bolečina te ne gane?« —\nKo bere pesmi Volkmera neslane,\nslovenska Štir’ja, tvoja mati, vpije.\n\nTvoj besednjak smo radi vsi sprejeli;\nčastil je Aristarh, ne priliz’vavci,\nprihodnjih časov up v mladenča deli.\n\nZdaj nosiš vel’ki zvonec med nemšk’vavci;\nSlovenci v trojni kličejo deželi:\n»Gorjé, gorjé, gorjé mu izdajavci!« —",
        "poem_group": "Soneti",
        "poem_subgroup": null,
        "group_num": 7,
        "subgroup_num": null,
        "poem_inner_num": 19,
        "poem_num": 141
    },
    {
        "poem_title": "Zvezdogledom",
        "poem_text": "\nVsi pojte rakom žvižgat,\nlažnivi pratikarji,\nlažnivi zvezdogledi,\nvremena vi preroki!\nVi modrijani, hoč’te\nv nebeških zvezdah brati:\nAl solnce bo dobrotno\nnam dalo srečno leto,\nal bo nebá togôta\nvetrov nam šum zbudila,\nrazsula v polje točo,\nvtopila čoln na morji,\nsad umorila trte.\nLažnivi zvezdogledi,\nvsi pojte rakom žvižgat!\n\nDve sami zvezdi gledal,\noči sem svoje ljube,\ndve svetli zvezdi gledal,\nsem v njih neumni slepec\nvesele bral si dneve,\nin solnčno brez oblakov\nsem bral ljubezni srečo.\nSolzé so meni zrastle,\nin kes in srd sta zrastla,\nsramota ino moj’ga\nmiru je smrt mi zrastla.\nDve sami ste zmotili,\ndve sami zapeljali\nmi zvezdi umno glavo …\nIn cel’ga néba hoč’te\nvi zvezde ’zmodrovati! —\n\nLažnivi pratikarji,\nlažnivi zvezdogledi,\nvremena vsi preroki,\nle pojte rakam žvižgat!",
        "poem_group": "Različne poezije",
        "poem_subgroup": null,
        "group_num": 4,
        "subgroup_num": null,
        "poem_inner_num": 1,
        "poem_num": 142
    },
    {
        "poem_title": "Žalostna komú neznana je resnica, da jo ljubim",
        "poem_text": "\n3.\nŽalostna komú neznana je resnica, da jo ljubim,\nv pesmih mojih vedna, sama govorica, da jo ljubim.\nVe že noč, ki britko sliši zdihovati me brez spanja,\nve že svetla zarja, dneva porodnica, da jo ljubim.\nVe že jutro, ve že poldne, ve že mračni hlad večera,\ntiho tolažbo moj’ga bled’ga, vel’ga lica, da jo ljubim.\nPrebival’šča moj’ga stenam, mirni je samôti znano,\ntudi nepokoju mesta ni novica, da jo ljubim.\nVe že roža, ki pri poti, koder draga hodi, raste,\nve že, ki nad potjo leta ptica, da jo ljubim.\nVe že mokri prag nje hiše, vsaki kamen blizo njega,\nino ve, ki mimo vodi me stezica, da jo ljubim.\nVe že vsaka stvar, kar vede’t in kar slišati od mene\nin verjeti noče draga mi devica, da jo ljubim.",
        "poem_group": "Gazele",
        "poem_subgroup": null,
        "group_num": 6,
        "subgroup_num": null,
        "poem_inner_num": 3,
        "poem_num": 143
    },
    {
        "poem_title": "Ženska zvestoba",
        "poem_text": "\nBil godec je mlad in lep in vesel.\nLepó je godel, sladkó je pel.\n\nBiló ni godu, svatóvšč’ne, semnjà,\nde tje ne bili bi vabili ga.\n\nPoslušajo radi ga vsi ljudje,\nga gledajo rada dekleta mladé;\n\nposebno pa Mic’ka, županova hči,\npogosto obrača vanjga oči.\n\nOd čistega godec je ognja vnet\nza Mic’ko bogato, rožo deklet.\n\nZastonj več drugih postopa za njo,\nle njemu prijazno se smeja oko.\n\nIn kar mu obetajo očesa nje,\npotrdijo kmalu besede sladké.\n\nNje oče s’cer stavi ljubezni se v bran,\nal oče bo sprošen, al pa — goljufan.\n\nObljubi Mic’ka godčeva bit’,\nal samka ostati, se ne možit’ ...\n\nPrišel je v grad mlad, lep kancelir.\nSto zlatih je služil dvakrat štir’.\n\nLahko bi s temi, in kar bo dobil\nše zraven, ženico, otrôke redil ...\n\nOd konca mesto hod’ obisk’vàt’.\nPovabi ga deklice oče al brat.\n\nVklon materin, gospodične oko\nponujata v zakon mu njeno rokó.\n\nAl v kratkem času se zgodi,\nde cele mesce ga v mestu ni.\n\nNovica pravi se na glas,\nde hodi k županu pogosto v vas.\n\nS’cer oče župan so mož neslan, —\nkaj dela tam kancelir vsak dan?\n\nPriljudna in lepa je njega hči,\nal ona zvesto za godca gori.\n\nBil Vel’ki Šmaren prišel je spet,\nprišèl god Micike, rože deklet.\n\nBil čas se je Mic’ki prikupit’,\nzagodnico čas ji je bil naredit’.\n\nPod ôknom godejo godci trije,\nmed njimi tam gode ljubi nje.\n\nPod ôknom godejo ure tri,\nal Micike lepe k oknu ni.\n\nNje godec strune pritiska hudó,\nod Micike jemlje nekdo slovó.\n\nNa goslih počila struna je.\nTo, godec, ni dobro znamenje!\n\nZarotil se je, se je zaklel,\nde strune druge ne bo napel.\n\nNa Mali Šmaren pre’blečena\ngospa je Micika v cerkev prišlà.\n\n*\n\n»O, godec, kak dolgo boš še žalovàl,\nkak dolgo se pred ljudmi sramovàl?\n\nPomisli, da v jopici deklica\ngospa bi rada vsaka bilà.\n\nZakaj si bogate lotil se?\nSnubačev ima na ’zbiranje.«\n\nTako ga prijatli tolažijo,\ndokler mu obraz razjasnijo.\n\nPo struni ga le boli srcé,\nda več je na gosli napeti ne sme.\n\nKdor urne roké, sol v glavi ima,\nsi v vsaki nesreči pomagat’ zna.\n\nSpet gosli je godec v roke vzel,\nna tri je strune gosti začel.\n\nPreteklo biló let dvoje še ni,\nje boljše godel na strune tri,\n\nko znal je préd gosti na vse štir’,\nin več je zaslužil kot mladi kanclir.\n\nBiló ni godú, svatóvšč’ne, semnjà,\nda tje ne bili bi vabili ga ...\n\nV pondeljek jutro z vesel’ga godú\nšel dôbre je volje godec domú.\n\nNa pragu deklica lepa stoji,\nin solza za solzo ji kaplje ’z oči.\n\n»O, deklica, rôsna rožica!\nKogá te tak žali, ubožica?«\n\n„»Oh, v hiši moj oča leži bolán,\nin nimam mu dati, ko sok neslan.«“\n\nBil godec je mehkega srcá,\nmošnjico polno deklici dá.\n\nZa dar svoj on je nepôkoj prejel.\nZa vbogo deklico se je vnel.\n\nIn dolgo ni zastonj zdihovàl,\nje kmalu objemal jo in kušovàl.\n\nObljubi mu vedno zvesta bit’,\nin on se pred pustom z njo poročit’.\n\nTa čas je končal bil vojsko mir,\nspuščen na odlòg je bil mušketir.\n\nPred dvema letoma bil je vjet,\npo sili v soldate bil je vzet.\n\nJokale so milo njene oči,\nki zdaj ji srcé za godca gorí.\n\nV nedeljo spet bil je pod lipo ples ...\n»Kaj vidiš tam, godec, ali je res,\n\nda stara ljubezen ne zarjavi,\ndevetkrat se vrne, ponovi?\n\nZakaj se tak jezno obrača t’ oko?\nKaj strune pritiskaš tak hudó?«\n\nPlesala sta ravno mimo njegà —\nna goslih je struna počila.\n\nZarotil se je, se je zaklel,\nde nikdar več druge ne bo napel.\n\n*\n\n»Neumnost in ubožnost ste sestré.\nBilà ni deklica táka za té.\n\nLe gosti spet skusi in bodi vesel,\nda nisi v zakona se mreže vjel!«\n\nTako ga prijatli tolažijo,\ndoklèr mu obraz razjasnijo.\n\nPo struni ga le boli srcé,\nda več je na gosli napeti ne sme.\n\nPo struni se dolgo ni kesàl,\nna dve je spet kmalu gosti znal.\n\nBiló ni godú, svatóvšč’ne, semnjà,\nda tje ne bili bi vabili ga.\n\nIn bil je spet v gradu god gospé.\nTam slišat’ sloveč’ga godca želé.\n\nIn v gradu je lepa hišna bilà,\npriljudna, al zvita ptičica.\n\nBilà še ni stara dvajset let,\nal vender je dobro poznala svet.\n\nIz ust gospodičen svojih zna,\nkak treba se trudit’ je za moža.\n\nZvestôba je brati v godca očeh,\nki ni je našel pri ljubicah dveh.\n\nKak streže mu, kak prilizuje se!\n»O godec, nastavlja ti liman’ce!«\n\nIn predno se vnamejo zvezde noči,\nže godec za lepo hišno gori.\n\nNje, koder on hodi, išče oko,\nvse pesmi njegove nje hvalo pojó.\n\nTud’ ôna obljubi le zanjga goret’,\nin godec presrečni obljubi jo vzet’.\n\nBilé so v gradu velike gostí;\nbilá omožila je mlajša se hči.\n\nPrišel je bil v grad marsikteri svat,\niz mesta prišel je nevestni brat.\n\nŠampanjca so pili, veseli bili.\nOdbila je ura polnoči.\n\nBil godec zagodel je kotiljon ...\nVsi vprašajo, kje je mladi baron?\n\nVsi vprašajo, kaj se mu zgodilo je,\nker ni ga, da bi on vodil vrstè.\n\nIn gre ga iskat, klicat strežaj,\nin drugi za njim, ker ni ga nazaj.\n\nIn pravili so si tam na uhó,\nkje da so ga našli in kakó ...\n\nKo godec skrivnost pogovora zve,\nmu lica rudeča obledé.\n\nPo strunah lok gori in doli drvi,\nda zadnjih strun ena odleti.\n\nZarotil se je, se je zaklel,\nda druge ne bode strune napel.\n\n*\n\nTri leta so proč, zdravnik je čas.\nRazjasnil se spet je godca obraz.\n\nOn ko Paganin je navadil se,\nda godel na eno struno je.\n\nNa eno struno je godel vesel,\nin zraven od svojih ljubic je pel.\n\nIn pel je tako od žen in deklet,\nda nič nobeni ne sme se verjet’.\n\nZaljubil se ni v nobeno več,\ndal eno jim hvalo je godec sloveč:\n\nda one samé nam ur’jo roké,\nda one samé nam glave vedré. —",
        "poem_group": "Balade in romance",
        "poem_subgroup": null,
        "group_num": 3,
        "subgroup_num": null,
        "poem_inner_num": 11,
        "poem_num": 144
    },
    {
        "poem_title": "Življenje ječa, čas v nji rabelj hudi",
        "poem_text": "\nŽivljenje ječa, čas v nji rabelj hudi,\nskrb vsak dan mu pomlájena nevesta,\ntrpljenje in obup mu hlapca zvesta,\nin kes čuvaj, ki se nikdar ne vtrudi.\n\nPrijazna smrt, predolgo se ne múdi!\nTi ključ, ti vrata, ti si srečna cesta,\nki pelje nas iz bolečine mesta\ntje, kjer trohljivost vse verige zgrudi;\n\ntje, kamor moč pregánjavcev ne seže,\ntje, kamor njih krivic ne bo za nami,\ntje, kjer znebi se človek vsake teže;\n\ntje v posteljo postlano v črni jami,\nv kateri spi, kdor vanjo spat se vleže,\nda glasni hrup nadlog ga ne predrami.",
        "poem_group": "Soneti",
        "poem_subgroup": "Sonetje nesreče",
        "group_num": 7,
        "subgroup_num": 23,
        "poem_inner_num": 5,
        "poem_num": 145
    }
]